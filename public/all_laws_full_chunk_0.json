[
  {
    "title": "Закони",
    "date": "",
    "link": "https://www.parliament.bg/bg/laws/ID/165951",
    "meta": [],
    "text": "УКАЗ № 16\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за вероизповеданията, приет от 51-вото Народно събрание на 31 януари 2025 г.\nИздаден в \nСофия на 3 февруари 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за вероизповеданията\n(обн., ДВ, бр. 120 от 2002 г.; изм., бр. 33 от 2006 г., бр. 59 от 2007 г., бр. 74 от 2009 г., бр. 68 от 2013 г., бр. 61 и 79 от 2015 г., бр. 108 от 2018 г., бр. 29 и 34 от 2019 г., бр. 28 от 2020 г., бр. 18 от 2022 г., бр. 66 и 108 от 2023 г.)\n§ 1. \nВ чл. 10, ал. 1, изречение трето след думата „Негов“ се добавя „единствен“, а след думите „самоуправляващата се“ се добавя „единна“.\n§ 2. \nВ чл. 15 се създава ал. 3: \n„(3) Наименованието на вероизповеданието не може да накърнява обществения ред и моралa и да въвежда в заблуждение, и не може да съдържа думата „православна“, както и производни или сходни думи, изразяващи същия смисъл в противоречие с чл. 10, ал. 1.“\n§ 3. \nВ чл. 16 думите „може да изиска“ се заменят с „изисква“.\nПреходни и заключителни разпоредби\n§ 4. \n(1) В двумесечен срок от влизането в сила на този закон регистрираните вероизповедания и заявителите по неприключилите производства за първоначална регистрация са длъжни да променят наименованието и уставите си в съответствие с чл. 10, ал. 1 и чл. 15, ал. 2 и 3 и да заявят промяната за вписване в регистъра по чл. 18.\n(2) След изтичане на срока по ал. 1 и при неизпълнение на изискванията на чл. 10, ал. 1 и чл. 15, ал. 2 и 3 неприключилите производства за първоначална регистрация се прекратяват.\n(3) Регистрираните вероизповедания, които не изпълнят задължението по ал. 1 и нямат висящо производство за вписване на промени, произтичащи от неговото изпълнение, се прекратяват.\n(4) След прекратяване на вероизповеданието по ал. 3 се открива производство по ликвидация и заличаване по искане на Дирекция „Вероизповедания“ на Министерския съвет или на прокурора. Искането до съда се отправя в 14-дневен срок след прекратяването на вероизповеданието. Производството по ликвидация се провежда по начина, предвиден в устава на вероизповеданието съгласно чл. 17, т. 8, като за неуредените случаи се прилага Законът за юридическите лица с нестопанска цел. След приключване на ликвидационното производство вероизповеданието се заличава от съда от регистъра по чл. 18.\n§ 5. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 31 януари 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n646"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165929",
    "meta": [],
    "text": "УКАЗ № 10\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Финансовия договор между Република България и Европейската инвестиционна банка за финансиране на проект „България – съфинансиране по фондовете на Европейския съюз 2021 – 2027 (СПЗ)“, подписан за Европейската инвестиционна банка на 9 декември 2024 г. в Люксембург и за Република България на 12 декември 2024 г. в София, приет от 51-вото Народно събрание на 16 януари 2025 г.\nИздаден в \nСофия на 20 януари 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Финансовия договор между Република България и Европейската инвестиционна банка за финансиране на проект „България – съфинансиране по фондовете на Европейския съюз 2021 – 2027 (СПЗ)“, подписан за Европейската инвестиционна банка на 9 декември 2024 г. в Люксембург и за Република България на 12 декември 2024 г. в София\nЧлен единствен.\n Ратифицира Финансовия договор между Република България и Европейската инвестиционна банка за финансиране на проект „България – съфинансиране по фондовете на Европейския съюз 2021 – 2027 (СПЗ)“, подписан за Европейската инвестиционна банка на 9 декември 2024 г. в Люксембург и за Република България на 12 декември 2024 г. в София.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 16 януари 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n266"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165937",
    "meta": [],
    "text": "УКАЗ № 9\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за събирането на приходи и извършването на разходи през 2025 г. до приемането на Закона за държавния бюджет на Република България за 2025 г., Закона за бюджета на държавното обществено осигуряване за 2025 г. и Закона за бюджета на Националната здравноосигурителна каса за 2025 г., приет от 51-вото Народно събрание на 15 януари 2025 г.\n \nИздаден в \nСофия на 17 януари 2025 г. \n \nПрезидент на Републиката: \nРумен\n \nРадев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\nза събирането на приходи и извършването на разходи през 2025 г. до приемането на Закона за държавния бюджет на Република България за 2025 г., Закона за бюджета на държавното обществено осигуряване за 2025 г. и Закона за бюджета на Националната здравноосигурителна каса за 2025 г.\n \nГлава първа\nОБЩИ ПОЛОЖЕНИЯ\n \nЧл. 1. \nТози закон урежда събирането на приходи и извършването на разходи през 2025 г. до приемането на Закона за държавния бюджет на Република България за 2025 г., Закона за бюджета на държавното обществено осигуряване за 2025 г. и Закона за бюджета на Националната здравноосигурителна каса за 2025 г., но за срок, не по-дълъг от три месеца, при спазване изискванията на чл. 87 и 98 от Закона за публичните финанси, чл. 19 от Кодекса за социално осигуряване и чл. 29 от Закона за здравното осигуряване.\n \nГлава втора\nСЪБИРАНЕ НА ПРИХОДИ И ИЗВЪРШВАНЕ НА РАЗХОДИ\n \nЧл. 2. \nПриходите се събират в съответствие с действащите закони.\n \nЧл. 3. \n(1) До приемането на Закона за държавния бюджет на Република България за 2025 г. извършването на разходи и предоставянето на трансфери от държавния бюджет е съгласно разпоредбата на чл. 87, ал. 1 от Закона за публичните финанси.\n \n(2) Когато приходите за съответния период са недостатъчни да покрият разходите и трансферите, лимитите за плащания се намаляват съразмерно до размера на приходите. Първостепенните разпоредители с бюджет приоритизират плащанията си, като разходите за заплати и социални плащания са приоритет и се изплащат в пълен размер.\n \n(3) С решение на Министерския съвет могат да се финансират капиталови разходи и, при необходимост, други разходи и/или трансфери за сметка на наличности от предходната година с изключение на средствата на Държавния фонд за гарантиране устойчивост на държавната пенсионна система.\n \nЧл. 4. \nДо приемането на Закона за държавния бюджет на Република България за 2025 г., за размери, база, критерии, параметри, ограничения или други относими показатели на разходите, за които специални закони предвиждат да се определят с годишния закон за държавния бюджет, се прилагат тези, определени в Закона за държавния бюджет на Република България за 2024 г.\n \nЧл. 5. \nДо приемането на Закона за държавния бюджет на Република България за 2025 г. се прилага размерът на общата годишна квота за предоставяне на ваучери за храна по Закона за корпоративното подоходно облагане, определен в Закона за държавния бюджет на Република България за 2024 г.\n \nЧл. 6. \nДо приемането на Закона за държавния бюджет на Република България за 2025 г. се прилагат чл. 102, § 2 и 5 от преходните и заключителните разпоредби на Закона за държавния бюджет на Република България за 2024 г.\n \nЧл. 7. \n(1) До приемането на Закона за бюджета на държавното обществено осигуряване за 2025 г. приходите се събират и разходите се извършват съгласно действащите към 31 декември 2024 г. размери, база, механизми, процедури, критерии или други относими показатели, параметри, ограничения, минимални/максимални размери на определени показатели, свързани с осигурителните вноски, пенсиите, обезщетенията и други осигурителни плащания, и в съответствие с останалата приложима нормативна база.\n \n(2) Пенсиите по бюджета на държавното обществено осигуряване се изплащат в пълен размер.\n \nЧл. 8. \n(1) До приемането на Закона за бюджета на Националната здравноосигурителна каса за 2025 г. приходите се събират и разходите се извършват съгласно действащите към 31 декември 2024 г. размери, реда и условията за тяхното определяне, база, механизми, процедури, критерии, нормативни административни актове, определени в Закона за здравното осигуряване, или други относими показатели, параметри, ограничения, минимални/максимални размери на определени показатели, свързани със здравноосигурителните вноски и здравноосигурителните плащания, и в съответствие с останалата приложима нормативна база. \n \n(2) До приемането на Закона за бюджета на Националната здравноосигурителна каса за 2025 г. се прилагат § 2, 4, 5 и 7 от преходните и заключителните разпоредби на Закона за бюджета на Националната здравноосигурителна каса за 2024 г.\n \nЗАКЛЮЧИТЕЛНИ РАЗПОРЕДБИ\n \n§ 1. \nВ Закона за радиото и телевизията (обн., ДВ, бр. 138 от 1998 г.; Решение № 10 на Конституционния съд от 1999 г. – бр. 60 от 1999 г.; изм., бр. 81 от 1999 г., бр. 79 от 2000 г., бр. 96 и 112 от 2001 г., бр. 77 и 120 от 2002 г., бр. 99 и 114 от 2003 г., бр. 99 и 115 от 2004 г., бр. 88, 93 и 105 от 2005 г., бр. 21, 34, 70, 80, 105 и 108 от 2006 г., бр. 10, 41, 53 и 113 от 2007 г., бр. 110 от 2008 г., бр. 14, 37, 42 и 99 от 2009 г., бр. 12, 47, 97, 99 и 101 от 2010 г., бр. 28, 99 и 105 от 2011 г., бр. 38 и 102 от 2012 г., бр. 15, 17 и 27 от 2013 г.; Решение № 8 на Конституционния съд от 2013 г. – бр. 91 от 2013 г.; изм., бр. 109 от 2013 г., бр. 19 и 107 от 2014 г., бр. 96 от 2015 г., бр. 46, 61, 98 и 103 от 2016 г., бр. 8, 63, 75, 92 и 99 от 2017 г., бр. 7, 27, 44, 77, 103 и 106 от 2018 г., бр. 100 от 2019 г., бр. 68, 104 и 109 от 2020 г., бр. 20 от 2021 г., бр. 8 и 104 от 2022 г., бр. 84, 100 и 108 от 2023 г. и бр. 42 от 2024 г.) в § 2 от преходните и заключителните разпоредби се правят следните изменения:\n \n1. В ал. 1 и 2 думите „2024 г.“ се заменят с „2025 г.“.\n \n2. В ал. 4, изречение първо думите „2025 г.“ се заменят с „2026 г.“.\n \n§ 2. \n(1) Производителите на електрическа енергия със съоръжения за производство на електрическа енергия с инсталирана мощност над 1 MW, чиито пазарни приходи са получени от продажбата на произведена от тези съоръжения електроенергия от вятърна енергия, слънчева енергия (слънчева топлинна и слънчева фотоволтаична енергия), геотермална енергия, горива от биомаса (твърди и газообразни горива от биомаса, с изключение на биометан), отпадъци, ядрена енергия, лигнитни въглища, нефтопродукти и торф и за енергия, произведена от въглища и водноелектрически централи, внасят във Фонд „Сигурност на електроенергийната система“ целеви вноски, представляващи положителната разлика между пазарните приходи без данък върху добавената стойност и определения таван на приходите, изчислен при прилагане на стойностите за съответния тип производител, с период на доставка от 1 януари 2025 г. до 31 декември 2025 г., с изключение на сделките с балансираща енергия, необходима за нуждите за балансиране на електроенергийната система от „ЕСО“ ЕАД. Размерът на целевата вноска се изчислява за всяка сделка.\n \n(2) Стойностите, които служат за изчисляване на тавана на приходите за съответния тип производител по ал. 1, се определят с акт на Министерския съвет.\n \n(3) Производителите със съоръжения за производство на електрическа енергия с инсталирана мощност над 1 MW с договор за компенсиране с премии, в сила към 8 октомври 2022 г., чиито пазарни приходи са получени от продажбата на произведена от тези съоръжения електроенергия от вятърна енергия, слънчева енергия (слънчева топлинна и слънчева фотоволтаична енергия), геотермална енергия, водноелектрическа енергия без резервоар, горива от биомаса (твърди и газообразни горива от биомаса, с изключение на биометан), отпадъци, ядрена енергия, лигнитни въглища, нефтопродукти и торф, внасят във Фонд „Сигурност на електроенергийната система“ целеви вноски от пазарните приходи от всяка сделка без данък върху добавената стойност, сключена по свободно договорени цени с период на доставка от 1 януари 2025 г. до 31 декември 2025 г., с изключение на сделките с балансираща енергия. Размерът на целевата вноска от всяка сделка се изчислява, като:\n \n1. положителната разлика между пазарните приходи по свободно договорени цени (постигната пазарна цена) по съответната сделка без данък върху добавената стойност и определения таван на приходите, изчислен при прилагане на прогнозната пазарна цена по ценовото решение на Комисията за енергийно и водно регулиране, с което е определена действащата премия за съответния производител, за производители, за които размерът на тази премия е различен от 0,00 лв./MWh без данък върху добавената стойност, и\n \n2. деветдесет на сто от положителната разлика между пазарните приходи по свободно договорени цени (постигната пазарна цена) по съответната сделка без данък върху добавената стойност и определения таван на приходите, изчислен при прилагане на определената с решение на Комисията за енергийно и водно регулиране преференциална цена съгласно договора за компенсиране с премии, за производители, за които определеният размер на действащата премия е 0,00 лв./MWh без данък върху добавената стойност.\n \n(4) Общественият доставчик внася във Фонд „Сигурност на електроенергийната система“ целеви вноски от всяка сделка, сключена по свободно договорени цени с период на доставка от 1 януари 2025 г. до 31 декември 2025 г., с изключение на сделките с балансираща енергия. Размерът на целевата вноска от всяка сделка се изчислява като положителна разлика между пазарните приходи без данък върху добавената стойност и покупната цена за количество продадена електрическа енергия, увеличена с 18 на сто.\n \n(5) Търговците на електрическа енергия внасят във Фонд „Сигурност на електроенергийната система“ целеви вноски за сключените по свободно договорени цени сделки за периода от 1 януари 2025 г. до 31 декември 2025 г. Размерът на целевата вноска се изчислява като положителна разлика между приходите без данък върху добавената стойност и всички разходи, свързани с покупката и продажбата на количествата електрическа енергия, увеличени с 10 на сто за сключени сделки с клиенти на едро по смисъла на § 1, т. 27в от допълнителните разпоредби на Закона за енергетиката и с 15 на сто за сключени сделки с крайни клиенти по смисъла на § 1, т. 27г от допълнителните разпоредби на Закона за енергетиката, за периода от 1 януари 2025 г. до 31 декември 2025 г.\n \n(6) Целевите вноски по ал. 1, 3, 4 и 5 се дължат за сделки с място на изпълнение на територията на страната, вътреобщностни доставки и износ.\n \n(7) Производителите на електрическа енергия по ал. 1 и 3 и общественият доставчик по ал. 4 до 15-о число на месеца:\n \n1. подават във Фонд „Сигурност на електроенергийната система“ декларация по образец, утвърден от министъра на енергетиката, за всичките си пазарни приходи от продадена електрическа енергия по свободно договорени цени, както и за дължимите целеви вноски по ал. 1, 3 и 4 за предходния месец;\n \n2. внасят във Фонд „Сигурност на електроенергийната система“ целевите вноски по ал. 1, 3 и 4 за предходния месец.\n \n(8) Търговците на електрическа енергия по ал. 5:\n \n1. подават във Фонд „Сигурност на електроенергийната система“ декларация по образец, утвърден от министъра на енергетиката, за всичките си приходи от продадена електрическа енергия по свободно договорени цени, разходите, свързани с покупката и продажбата на тези количества електрическа енергия, както и размера на дължимите целеви вноски върху тези приходи:\n \nа) в срок до 15 април 2025 г. – за периода от 1 януари 2025 г. до 31 март 2025 г.;\n \nб) в срок до 15 юли 2025 г. – за периода от 1 април 2025 г. до 30 юни 2025 г.;\n \nв) в срок до 15 октомври 2025 г. – за периода от 1 юли 2025 г. до 30 септември 2025 г.;\n \nг) в срок до 15 януари 2026 г. – за периода от 1 октомври 2025 г. до 31 декември 2025 г.;\n \n2. внасят във Фонд „Сигурност на електроенергийната система“ целевите вноски по ал. 5 за периодите и в сроковете по т. 1.\n \n(9) Фонд „Сигурност на електроенергийната система“ начислява задълженията на производителите, обществения доставчик и търговците на електрическа енергия въз основа на декларираните от тях данни.\n \n(10) Фонд „Сигурност на електроенергийната система“ изпраща ежемесечно до 20-о число на месеца подадените декларации по предходните алинеи на Националната агенция за приходите. Националната агенция за приходитe извършва проверка относно достоверността на декларираните по ал. 7 и 8 данни и при констатиране на разминавания уведомява фонда, за да коригира начислените задължения на лицата по ал. 1, 3, 4 и 5.\n \n(11) Целевите вноски по ал. 1, 3, 4 и 5 се признават за текущи разходи за дейността за целите на данъчното облагане на производителите, търговците на електрическа енергия и обществения доставчик.\n \n(12) Производителите, търговците на електрическа енергия и общественият доставчик могат да правят авансови вноски по целевите вноски по ал. 1, 3, 4 и 5.\n \n(13) Целевите вноски по ал. 1, 3, 4 и 5 не са свързани с наложени задължения към обществото и не могат да бъдат предявени за компенсиране по смисъла на чл. 35 от Закона за енергетиката.\n \n(14) Целевите вноски по ал. 1, 3, 4 и 5 и целево предоставените средства по чл. 36д, ал. 1, т. 8 от Закона за енергетиката се използват за покриване на разходи по чл. 36б, ал. 1, т. 4 от Закона за енергетиката по приети от Министерския съвет програми и за покриване на разходи по чл. 36б, ал. 1, т. 5 от същия закон. Компенсация за покриване на разходите за електроенергия в детски ясли, детски градини, яслени групи в детските градини, училища, детски спортни школи, читалища, молитвени домове, храмове и манастири на регистрирани вероизповедания, вписани в регистъра по чл. 12, ал. 3 от Закона за вероизповеданията, се предоставя до регулираната цена за крайни битови потребители, утвърдена от Комисията за енергийно и водно регулиране и приложима за съответния период.\n \n(15) Целевите вноски по ал. 1, 3, 4 и 5 са публични държавни вземания, като невнесените в срок вноски се установяват и събират по реда на Данъчно-осигурителния процесуален кодекс от органите на Националната агенция за приходите.\n \n(16) За невнесените в срок целеви вноски по ал. 1, 3, 4 и 5 се дължат лихви съгласно Закона за лихвите върху данъци, такси и други подобни държавни вземания.\n \n(17) Фонд „Сигурност на електроенергийната система“ може да прихваща вземанията си за целеви вноски по ал. 1, 3, 4 и 5 срещу задължението си за заплащане на премия по чл. 36и от Закона за енергетиката въз основа на акт за прихващане на вземанията, издаден от председателя на фонда.\n \n(18) На лице, което е длъжно, но не подаде декларация по ал. 7 и 8 или не я подаде в срок, се налага имуществена санкция в размер от 10 000 до 20 000 лв.\n \n(19) На лице, което е длъжно, но не внесе в срок целева вноска по ал. 1, 3, 4 и 5, се налага имуществена санкция в размер на 10 на сто от дължимата вноска.\n \n(20) Актовете за установяване на нарушението по ал. 18 и 19 се съставят от длъжностни лица, определени от министъра на енергетиката, а наказателните постановления се издават от министъра на енергетиката.\n \n(21) Установяването на нарушенията по ал. 18 и 19, издаването, обжалването и изпълнението на наказателните постановления се извършват по реда на Закона за административните нарушения и наказания.\n \n§ 3. \nВ Закона за социалните услуги (обн., ДВ, бр. 24 от 2019 г.; изм., бр. 101 от 2019 г.; Решение № 9 на Конституционния съд от 2020 г. – бр. 65 от 2020 г., изм.; бр. 71 и 110 от 2020 г., бр. 14 от 2021 г., бр. 8 и 104 от 2022 г. и бр. 108 от 2023 г.) в преходните и заключителните разпоредби се правят следните изменения:\n \n1. В § 31, ал. 2 думите „приемането на Националната карта на социалните услуги“ се заменят с „влизането в сила на стандартите за финансиране на социалните услуги, определени по чл. 45“.\n \n2. В § 44:\n \nа) в ал. 1 думите „1 януари на годината, следваща приемането на Националната карта на социалните услуги“ се заменят с „1 януари 2026 г.“;\n \nб) в ал. 2 думите „До 1 януари на годината, следваща приемането на Националната карта на социалните услуги“ се заменят с „До 31 декември 2025 г.“.\n \n§ 4. \nЗаконът влиза в сила от 1 януари 2025 г.\n \nЗаконът е приет от 51-вото Народно събрание на 15 януари 2025 г. и е подпечатан с официалния печат на Народното събрание.\n \nПредседател на Народното събрание: \nНаталия Киселова\n \n232"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165947",
    "meta": [],
    "text": "УКАЗ № 8\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за съдебната власт, приет от 51-вото Народно събрание на 15 януари 2025 г.\nИздаден в \nСофия на 17 януари 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за съдебната власт\n(обн., ДВ, бр. 64 от 2007 г.; изм., бр. 69 и 109 от 2008 г., бр. 25, 33, 42, 102 и 103 от 2009 г., бр. 59 от 2010 г., бр. 1, 23, 32, 45, 81 и 82 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 20, 50 и 81 от 2012 г., бр. 15, 17, 30, 52, 66, 70 и 71 от 2013 г., бр. 19, 21, 53, 98 и 107 от 2014 г., бр. 14 от 2015 г., бр. 28, 39, 50, 62 и 76 от 2016 г., бр. 13 от 2017 г.; Решение № 1 на Конституционния съд от 2017 г. – бр. 14 от 2017 г.; изм. и доп., бр. 63, 65, 85, 90 и 103 от 2017 г., бр. 7, 15, 49 и 77 от 2018 г., бр. 17 от 2019 г.; Решение № 2 на Конституционния съд от 2019 г. – бр. 19 от 2019 г.; изм., бр. 29, 64 и 83 от 2019 г., бр. 11, 86, 103, 109 и 110 от 2020 г., бр. 16 от 2021 г.; Решение № 7 на Конституционния съд от 2021 г. – бр. 41 от 2021 г.; Решение № 6 на Конституционния съд от 2021 г. – бр. 43 от 2021 г.; изм., бр. 80 от 2021 г., бр. 15, 24 и 32 от 2022 г.; Решение № 7 на Конституционния съд от 2021 г. – бр. 56 от 2022 г.; изм., бр. 62 от 2022 г., бр. 11, 48, 66, 69, 84, 86 и 108 от 2023 г. и бр. 18 и 67 от 2024 г.)\n§ 1. \nЧлен 6 се изменя така:\n„Чл. 6. Съдиите, прокурорите и следователите осъществяват дейността си обективно и при спазване на принципите за политическа неутралност.“\n§ 2. \nВ чл. 33 се правят следните изменения и допълнения:\n1. Създава се нова ал. 4:\n„(4) Пленумът на Висшия съдебен съвет може да прави предложение до президента на Република България за назначаване и освобождаване на председателя на Върховния касационен съд, председателя на Върховния административен съд и на главния прокурор, както и да приема решения по ал. 3, като в гласуването могат да участват само изборни членове, чийто мандат не е изтекъл към датата на предложението или вземане на решението.“\n2. Досегашните ал. 4, 5, 6 и 7 стават съответно ал. 5, 6, 7 и 8. \n§ 3. \nВ чл. 58, ал. 3 се създава изречение трето: „Решението се изпраща за сведение на сигналоподателя.“\n§ 4. \nВ чл. 60а, ал. 3 след думите „се определя и изплаща обезщетение“ се добавя „за приключените или прекратени производства“. \n§ 5. \nВ чл. 136 се правят следните изменения:\n1. Алинея 1 се изменя така:\n„(1) Прокуратурата на Република България се състои от главен прокурор, Върховна касационна прокуратура, Национална следствена служба, апелативни прокуратури, военно-апелативна прокуратура, окръжни прокуратури, военно-окръжни прокуратури и районни прокуратури. В състава на окръжните прокуратури има следствени отдели.“\n2. В ал. 3 думите „В окръжните прокуратури“ се заменят с „Във Върховната касационна прокуратура и в окръжните прокуратури“.\n§ 6. \nВ чл. 138, ал. 1 се правят следните изменения:\n1. В т. 2 думите „Върховната административна прокуратура, Националната следствена служба“ се заличават.\n2. В т. 4 думите „във Върховната административна прокуратура, в Националната следствена служба“ се заличават.\n§ 7. \nВ чл. 139 ал. 1 се изменя така:\n„(1) Главният прокурор се подпомага от двама заместници при Върховната касационна прокуратура и може да им възлага правомощията си по чл. 138, ал. 1, т. 2, 7 и 11.“\n§ 8. \nВ чл. 150 се правят следните изменения:\n1. В ал. 1 думите „главния прокурор пряко или чрез директора“ се заменят с „директор“.\n2. Алинея 2 се изменя така:\n„(2) Директорът на Националната следствена служба:\n1. осъществява административно и организационно ръководство на следователите и служителите в Националната следствена служба;\n2. осъществява методическо ръководство на следователите от окръжните следствени отдели в окръжните прокуратури.“\n§ 9. \nВ чл. 153, ал. 1 думите „главния прокурор“ се заменят с „директора на Националната следствена служба“.\n§ 10.\n В глава седма „Следствени органи“ се създава чл. 154а:\n„Чл. 154а. (1) Когато следовател от Националната следствена служба е възпрепятстван да изпълнява длъжността си и не може да бъде заместен от друг следовател от същата служба или следовател от окръжен следствен отдел е възпрепятстван да изпълнява длъжността си и не може да бъде заместен от друг следовател от същия отдел, след вземане на становище на Комисията по атестирането и конкурсите към прокурорската колегия, директорът на Националната следствена служба командирова:\n1. в Националната следствена служба – следовател от окръжните следствени отдели в окръжните прокуратури, който има най-малко 12 години юридически стаж и ранг „следовател в Националната следствена служба“;\n2. в окръжен следствен отдел следователите от друг окръжен следствен отдел.\n(2) За всяко командироване се издава мотивирана заповед за определяне на конкретния следовател.\n(3) Командированите следователи участват с право на глас в събранията на органа, от който са командировани.\n(4) Командированите следователи участват без право на глас в събранията на органа, в който са командировани.“\n§ 11.\n В чл. 163, т. 1 думите „прокурор във Върховната административна прокуратура“ се заличават.\n§ 12.\n В чл. 164, ал. 7 думите „и във Върховната административна прокуратура“ се заличават.\n§ 13.\n В чл. 169, ал. 3 т. 5 се отменя.\n§ 14.\n В чл. 171, ал. 1 думите „чл. 33, ал. 4“ се заменят с „чл. 33, ал. 5“.\n§ 15.\n В чл. 173 се правят следните допълнения:\n1. В ал. 1 се създава изречение второ: „Пленумът на Висшия съдебен съвет може да взима решение за откриване на процедура за избор на кандидати за председател на Върховния касационен съд, председател на Върховния административен съд и главен прокурор, като в гласуването могат да участват само изборни членове, чийто мандат не е изтекъл към датата на вземане на решението.“\n2. В ал. 5, изречение второ след думите „съответната длъжност“ се поставя запетая и се добавя „с минимален обхват на съдържанието, определен с решение на пленума на Висшия съдебен съвет“. \n3. В ал. 10 се създава изречение второ: „Към докладите се прилага справка за висящи, прекратени и спрени досъдебни производства, по които кандидатите са в качеството на обвиняем или свидетел.“ \n4. Създават се ал. 14 и 15:\n„(14) Пленумът приема повторно решение за избор на председател на Върховния касационен съд, председател на Върховния административен съд или главен прокурор най-малко два месеца след получаването на указа на президента за отказ за назначаването му.\n(15) При предсрочно прекратяване или изтичане на мандата на главния прокурор, председателя на Върховния касационен съд или председателя на Върховния административен съд се определя временно изпълняващ съответните функции, при спазване на следното условие: едно и също лице няма право да изпълнява съответните функции за срок, по-дълъг от 6 месеца, без значение дали е имало прекъсвания в изпълнението на функциите.“\nПреходни и заключителни разпоредби\n§ 16.\n Започналите процедури по чл. 173, ал. 1, които не са приключили с указ на президента за назначаване към датата на обнародване на този закон, се прекратяват.\n§ 17.\n В срок от 6 месеца от влизането в сила на този закон Народното събрание и органите на съдебната власт започват процедура за нов избор на членове на Висшия съдебен съвет. Назначените по реда на чл. 30, ал. 5, т. 21 и 22 съдии за прокурор за разследване на престъпления, извършени от главния прокурор, участват в общото събрание на прокурорите по чл. 29а, ал. 2.\n§ 18.\n Този закон влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 15 януари 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n233"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165958",
    "meta": [],
    "text": "УКАЗ № 26\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за счетоводството, приет от 51-вото Народно събрание на 19 февруари 2025 г.\nИздаден в \nСофия на 25 февруари 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за счетоводството\n(обн., ДВ, бр. 95 от 2015 г.; изм., бр. 74, 95 и 97 от 2016 г., бр. 85, 92 и 97 от 2017 г., бр. 15, 22 и 98 от 2018 г., бр. 13, 37 и 96 от 2019 г., бр. 26, 28, 104 и 105 от 2020 г., бр. 19 от 2021 г., бр. 105 от 2023 г. и бр. 70, 72 и 79 от 2024 г.)\n§ 1. \nВ § 30, ал. 1 от преходните и заключителните разпоредби на Закона за изменение и допълнение на Закона за счетоводството (ДВ, бр. 72 от 2024 г.) се правят следните изменения: \n1. В т. 1 в текста преди буква „а“ думите „2024 г.“ се заменят с „2025 г.“.\n2. В т. 2 в текста преди буква „а“ думите „2025 г.“ се заменят с „2026 г.“.\n3. В т. 3 в текста преди буква „а“ думите „2026 г.“ се заменят с „2027 г.“.\nЗаключителна разпоредба\n§ 2. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 19 февруари 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n1006"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166067",
    "meta": [],
    "text": "УКАЗ № 23\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за предоставяне на финансова подкрепа на битови крайни клиенти на електрическа енергия, приет от 51-вото Народно събрание на 19 февруари 2025 г.\nИздаден в \nСофия на 19 февруари 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза предоставяне на финансова подкрепа на битови крайни клиенти на електрическа енергия\nЧл. 1. \n(1) С този закон се уреждат отношенията за предоставяне на целева финансова подкрепа на битови крайни клиенти на електрическа енергия, останали без електроснабдяване повече от 24 часа в периода от 21 декември 2024 г. до 31 декември 2024 г. включително.\n(2) Министерският съвет приема програма за условията и реда за предоставяне на целевата финансова подкрепа по този закон.\n(3) Получателите на финансовата подкрепа следва да са физически лица – битови крайни клиенти на електрическа енергия, които са останали без електроснабдяване повече от 24 часа в периода от 21 декември 2024 г. до 31 декември 2024 г. включително и чието снабдяване не е прекъснато от оператора на съответната електроразпределителна мрежа към 21 декември 2024 г. поради неплатени задължения или поради установено нерегламентирано ползване на електрическа енергия, и които отговарят на условията за идентификация и потребление на електрическа енергия, определени в програмата по ал. 2.\n(4) Финансовата подкрепа се предоставя от крайния снабдител на битовите крайни клиенти по ал. 3, с които има сключени договори за продажба на електрическа енергия при публично известни общи условия.\nЧл. 2. \nФинансовата подкрепа се предоставя за сметка на целево предоставени средства от държавния бюджет чрез бюджета на Министерството на енергетиката.\nЧл. 3. \n(1) Фонд „Сигурност на електроенергийната система“, наричан по-нататък „фонда“, изплаща на крайните снабдители предоставената от тях финансова подкрепа на битовите крайни клиенти по чл. 1, ал. 3 въз основа на сключен договор съгласно програмата по чл. 1, ал. 2.\n(2) Крайните снабдители са длъжни да сключат договор с фонда в 5-дневен срок от приемане на програмата по чл. 1, ал. 2.\nЧл. 4. \n(1) Операторите на електроразпределителните мрежи, в чиито лицензионни територии са присъединени битови крайни клиенти по чл. 1, ал. 3, възстановяват на фонда изплатените от него средства по чл. 3, ал. 1 на съответния краен снабдител, чиято лицензионна територия съвпада с територията на съответния оператор.\n(2) Възстановяването на средствата по ал. 1 се извършва чрез доброволно изпълнение в едномесечен срок след получаване на покана за плащане от фонда, към която е приложен документ, удостоверяващ изплатената сума.\n(3) За целите на ценовото регулиране в състава на признатите от Комисията за енергийно и водно регулиране разходи на операторите на електроразпределителните мрежи не се включват възстановените суми по ал. 1.\n(4) Подлежащите на възстановяване суми от операторите на електроразпределителните мрежи по ал. 1 са публични държавни вземания, като невъзстановените в срока по ал. 2 суми подлежат на принудително изпълнение от публичен изпълнител по реда на Данъчно-осигурителния процесуален кодекс. Актът за установяване на вземането се издава от председателя на фонда и подлежи на предварително изпълнение.\nЧл. 5. \n(1) На краен снабдител, който не сключи договор в срока по чл. 3, ал. 2, се налага имуществена санкция в размер на 700 000 лв.\n(2) Нарушението по ал. 1 се установява с акт на длъжностни лица, определени от министъра на енергетиката.\n(3) Наказателното постановление се издава от министъра на енергетиката или от упълномощено от него длъжностно лице.\nЗаключителни разпоредби\n§ 1.\n Министерският съвет приема програмата по чл. 1, ал. 2 в тридневен срок от влизането в сила на този закон.\n§ 2. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 19 февруари 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n980"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166011",
    "meta": [],
    "text": "УКАЗ № 21\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за енергията от възобновяеми източници, приет от 51-вото Народно събрание на 5 февруари 2025 г.\nИздаден в \nСофия на 13 февруари 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за енергията от възобновяеми източници\n(обн., ДВ, бр. 35 от 2011 г.; изм., бр. 29 и 54 от 2012 г., бр. 15, 59, 68 и 109 от 2013 г., бр. 33 от 2014 г.; Решение № 13 на Конституционния съд от 2014 г. – бр. 65 от 2014 г.; изм., бр. 14, 17, 35, 56 и 100 от 2015 г., бр. 58 от 2017 г., бр. 38 и 91 от 2018 г., бр. 41 от 2019 г., бр. 65 от 2020 г., бр. 9 и 21 от 2021 г., бр. 42 и 102 от 2022 г. и бр. 11, 54, 86 и 106 от 2023 г.)\nПараграф единствен. \nВ чл. 47, ал. 1, т. 7 след думите „съдържание на биоетанол“ се добавя „и/или етери“ и думата „произведен“ се заменя с „произведени“.\nЗаконът е приет от 51-вото Народно събрание на 5 февруари 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n733"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165848",
    "meta": [],
    "text": "УКАЗ № 58\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изискванията за достъпност на продукти и услуги, приет от 51-вото Народно събрание на 28 март 2025 г.\nИздаден в \nСофия на 7 април 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изискванията за достъпност на продукти и услуги\nГлава първа\nОБЩИ ПОЛОЖЕНИЯ\nЧл. 1. \nТози закон урежда:\n1. изискванията за достъпност на продукти и услуги;\n2. процедурата за оценяване на съответствието на продукти с изискванията за достъпност;\n3. задълженията на икономическите оператори, които предоставят продукти на пазара или предоставят услуги;\n4. надзора на предоставените на пазара и/или пуснатите в действие продукти;\n5. контрола на съответствието на предоставяните услуги с изискванията за достъпност.\nЧл. 2. \n(1) Този закон се прилага за следните продукти:\n1. потребителски компютърни хардуерни системи с общо предназначение и компютърни операционни системи за тези хардуерни системи;\n2. следните терминали на самообслужване:\nа) платежни терминали;\nб) терминални устройства АТМ, предназначени за предоставяне на услуги по ал. 2;\nв) автомати за продажба на билети, предназначени за предоставяне на услуги по ал. 2;\nг) автомати за регистрация на пътници, предназначени за предоставяне на услуги по ал. 2;\nд) интерактивни терминали на самообслужване, предоставящи информация и предназначени за предоставяне на услуги по ал. 2, с изключение на терминалите, инсталирани като съставна част на превозни средства, въздухоплавателни средства, кораби или подвижен състав;\n3. потребителско крайно оборудване с интерактивни възможности за компютърна обработка, използвано за електронни съобщителни услуги;\n4. потребителско крайно оборудване с интерактивни възможности за компютърна обработка, използвано за достъп до аудио-визуални медийни услуги;\n5. електронни четци.\n(2) Този закон се прилага за следните услуги:\n1. електронни съобщителни услуги с изключение на услуги за предаване, използвани за предоставянето на услуги машина-машина;\n2. услуги за предоставяне на достъп до аудио-визуални медийни услуги;\n3. следните елементи на услуги за въздушен, автобусен и железопътен превоз на пътници и превоз на пътници по вода с изключение на градски, крайградски и регионални транспортни услуги:\nа) уебсайтове;\nб) услуги, базирани на мобилни устройства, включително мобилни приложения;\nв) електронни билети и услуги за електронно издаване на билети;\nг) предоставяне на информация за транспортни услуги, включително информация за пътуването в реално време; по отношение на информационните екрани това се ограничава до интерактивните екрани, разположени на територията на Европейския съюз;\nд) интерактивни терминали на самообслужване, разположени на територията на Европейския съюз, с изключение на инсталираните като съставна част на превозни средства, въздухоплавателни средства, кораби или подвижен състав, които се използват за предоставянето на която и да е част от тези услуги за превоз на пътници;\n4. градски, крайградски и регионални транспортни услуги по отношение на интерактивни терминали на самообслужване, разположени на територията на Европейския съюз, с изключение на инсталираните като съставна част на превозни средства, въздухоплавателни средства, кораби или подвижен състав, които се използват за предоставянето на която и да е част от тези услуги за превоз на пътници;\n5. потребителски банкови услуги;\n6. електронни книги и специализиран софтуер;\n7. услуги за електронна търговия.\n(3) Този закон не се прилага за следното съдържание на уебсайтове и мобилни приложения:\n1. предварително записано медийно съдържание с определено времетраене, публикувано преди 28 юни 2025 г.;\n2. файлови формати за офис документи, публикувани преди 28 юни 2025 г.;\n3. онлайн карти и картографски услуги, ако основната информация е представена по достъпен цифров начин за картите, предназначени за навигационно използване;\n4. съдържание на трета страна, което не е финансирано, разработено или под контрола на съответния икономически оператор;\n5. съдържание на уебсайтове и мобилни приложения, отговарящи на изискванията за архиви, което означава, че те единствено разполагат със съдържание, което не се актуализира или редактира след 28 юни 2025 г.\n(4) Този закон се прилага, без да се засягат разпоредбите на:\n1. Регламент (ЕС) 2017/1563 на Европейския парламент и на Съвета от 13 септември 2017 г. относно трансграничния обмен между Съюза и трети държави на копия в достъпен формат от определени произведения и други обекти, закриляни от авторското право и сродните му права, в полза на слепи хора, лица с нарушено зрение или с други увреждания, които не позволяват четенето на печатни материали (ОВ, L 242/1 от 20 септември 2017 г.);\n2. Закона за авторското право и сродните му права, който въвежда Директива (ЕС) 2017/1564 на Европейския парламент и на Съвета от 13 септември 2017 г. относно определени позволени видове използване на определени произведения и други обекти, закриляни от авторското право и сродните му права, в полза на слепи хора, лица с нарушено зрение или с други увреждания, които не позволяват четенето на печатни материали, и за изменение на Директива 2001/29/ЕО относно хармонизирането на някои аспекти на авторското право и сродните му права в информационното общество (ОВ, L 242/6 от 20 септември 2017 г.).\nЧл. 3. \n(1) Изискванията за достъпност на продукти и услуги се прилагат само дотолкова, доколкото тяхното спазване:\n1. не изисква значително изменение в продукт или услуга, което води до основно изменение на същността на продукта или услугата, или\n2. не води до прекомерна тежест за съответните икономически оператори.\n(2) Икономическите оператори, които се позовават на изключениe по ал. 1, извършват оценка дали спазването на изискванията за достъпност на продукти или услуги би довело до основно изменение, или би наложило прекомерна тежест. Оценката за прекомерна тежест се извършва въз основа на съответните критерии, определени в приложение № 1 и в делегираните актове, приети от Европейската комисия на основание чл. 14, параграф 7 от Директива (ЕС) 2019/882 на Европейския парламент и на Съвета от 17 април 2019 г. за изискванията за достъпност на продукти и услуги (ОВ, L 151/70 от 7 юни 2019 г.), наричана по-нататък „Директива (ЕС) 2019/882“.\n(3) Икономическите оператори документират оценката по ал. 2 и съхраняват всички имащи отношение резултати за срок 5 години, считано съответно от последното предоставяне на пазара на продукт или от последното предоставяне на услуга. При поискване от органите за надзор на пазара или от органите, отговарящи за контрол на съответствието на услугите, икономическите оператори им предоставят копие от оценката по ал. 2.\n(4) Микропредприятията, които работят с продукти, се освобождават от изискването да документират своята оценка по ал. 2. При поискване от орган за надзор на пазара микропредприятията, които работят с продукти, предоставят на този орган фактите, отнасящи се до оценката по ал. 2.\n(5) Доставчиците на услуги, които прилагат изключения по ал. 1, т. 2, актуализират оценката си за наличието на прекомерна тежест по отношение на всяка категория или вид услуга:\n1. при изменение в предлаганата услуга, или\n2. при поискване от органите, отговарящи за контрол на съответствието на услугите, и\n3. във всеки случай, най-малко на всеки 5 години.\n(6) Когато икономическите оператори, с изключение на микропредприятията, прилагат изключения по ал. 1 за конкретен продукт или услуга, те изпращат информация за това до съответните органи за надзор на пазара или органите, отговарящи за контрол на съответствието на услугите на държавата членка, в която конкретният продукт е пуснат на пазара или в която се предоставя конкретната услуга.\n(7) Изключенията по ал. 1, т. 2 не се прилагат, когато икономическите оператори получават финансиране от публични или частни източници, различни от техни собствени средства, което финансиране се предоставя за целите на подобряване на достъпността на съответните продукти или услуги.\nГлава втора\nДОСТЪПНОСТ НА ПРОДУКТИ\nРаздел I\nИзисквания за достъпност и свободно движение на продуктите\nЧл. 4. \n(1) Доколкото не са приложени изключения съгласно чл. 3, продуктите, с изключение на терминалите на самообслужване, се предоставят на пазара само когато съответстват на изискванията за достъпност по приложение № 2, раздели I и II, като се вземат предвид и критериите относно функционалните показатели по раздел VI от същото приложение.\n(2) Доколкото не са приложени изключения съгласно чл. 3, терминалите на самообслужване се предоставят на пазара само когато съответстват на изискванията за достъпност по приложение № 2, раздел I, като се вземат предвид и критериите относно функционалните показатели по раздел VI от същото приложение.\nЧл. 5. \nПредоставянето на пазара на продуктите, които са в съответствие с този закон, не се забранява, ограничава или възпрепятства по причини, свързани с изисквания за достъпност.\nРаздел II\nСъответствие на продуктите\nЧл. 6. \n(1) Продукт, който съответства на хармонизираните стандарти или на части от тях, данните за които са публикувани в „Официален вестник“ на Европейския съюз, се счита, че съответства на изискванията за достъпност по чл. 4, обхванати от тези стандарти или части от тях.\n(2) Продукт, който съответства на техническите спецификации или на части от тях, които са приети на основание чл. 15, параграф 3 от Директива (ЕС) 2019/882, се счита, че съответства на изискванията за достъпност по чл. 4, обхванати от тези технически спецификации или части от тях.\nЧл. 7. \nОценяването на съответствието на продуктите с изискванията за достъпност по чл. 4 се извършва съгласно процедурата за оценяване на съответствието, определена в приложение № 3.\nЧл. 8. \n(1) За продуктите, чието съответствие с изискванията за достъпност по чл. 4 е оценено съгласно процедурата за оценяване на съответствието, определена в приложение № 3, се съставя ЕС декларация за съответствие.\n(2) ЕС декларацията за съответствие потвърждава, че е доказано изпълнението на изискванията за достъпност по чл. 4. Когато са приложени изключения по чл. 3, в ЕС декларацията за съответствие се посочва кои изисквания за достъпност са предмет на изключение.\n(3) ЕС декларацията за съответствие се съставя по образеца, определен в приложение № 4, и се актуализира при промяна на данните за икономическия оператор, на стандарти, технически спецификации или на други обстоятелства, свързани с декларираното съответствие.\n(4) ЕС декларацията за съответствие се превежда на езика, определен от съответната държава членка, на чиято територия продуктът се пуска или предоставя на пазара. Когато продуктът се пуска или предоставя на пазара на територията на Република България и ЕС декларацията за съответствие не е съставена на български език, тя се превежда на български език.\n(5) Когато приложимите към даден продукт актове на законодателството на Европейския съюз за хармонизация, които изискват ЕС декларация за съответствие, са повече от един, се съставя само една ЕС декларация за съответствие, в която се посочват съответните актове и данните за публикуването им в „Официален вестник“ на Европейския съюз.\n(6) Изискването по ал. 5 може да се изпълни чрез съставяне на досие от отделните ЕС декларации за съответствие, които се изискват от всички приложими за продукта актове на законодателството на Европейския съюз за хармонизация.\nЧл. 9. \nКато съставя ЕС декларацията за съответствие, производителят поема отговорността за съответствието на продукта с изискванията на закона.\nЧл. 10.\n (1) Съответствието на продукт с изискванията за достъпност по чл. 4 се удостоверява с нанесена маркировка „СЕ“.\n(2) За маркировката „СЕ“ се прилагат основните принципи, установени в чл. 30 от Регламент (ЕО) № 765/2008 на Европейския парламент и на Съвета от 9 юли 2008 г. за определяне на изискванията за акредитация и надзор на пазара във връзка с предлагането на пазара на продукти и за отмяна на Регламент (ЕИО) № 339/93 (ОВ, L 218/30 от 13 август 2008 г.), наричан понататък „Регламент (ЕО) № 765/2008“.\n(3) Маркировката „CE“ се нанася върху продукта или върху неговата табела с данни така, че да бъде видима, четлива и незаличима. Когато това не е възможно или не може да се осигури поради естеството на продукта, тя се нанася върху опаковката и в придружаващите документи.\n(4) Маркировката „CE“ се нанася, преди продуктът да бъде пуснат на пазара.\nРаздел III\nЗадължения на икономическите оператори във връзка с продуктите\nЧл. 11.\n (1) Когато пуска продукт на пазара, производителят гарантира, че той е проектиран и произведен в съответствие с приложимите изисквания за достъпност по чл. 4.\n(2) Производителят съставя техническата документация в съответствие с приложение № 3 и провежда или осигурява провеждането на процедурата за оценяване на съответствието, посочена в същото приложение.\n(3) Когато съответствието на продукта с приложимите изисквания за достъпност е доказано чрез прилагането на процедурата по ал. 2, производителят съставя ЕС декларация за съответствие съгласно чл. 8 и нанася маркировката „СЕ“ съгласно чл. 10.\n(4) Производителят съхранява техническата документация и ЕС декларацията за съответствие в продължение на 5 години след пускането на продукта на пазара.\nЧл. 12.\n (1) Производителят прилага процедури, чрез които гарантира, че при серийно производство продуктите остават в съответствие с приложимите изисквания.\n(2) При изпълнение на изискването по ал. 1 производителят взема предвид по подходящ начин промените в проекта или характеристиките на продукта и промените в хармонизираните стандарти или в техническите спецификации по чл. 6, чрез позоваване на които е декларирал съответствието на продукта.\nЧл. 13.\n (1) Производителят гарантира, че върху всеки продукт има нанесен тип, партиден или сериен номер или друг елемент, който позволява идентификацията на продукта.\n(2) Производителят нанася върху продукта своето име и регистрирано търговско наименование или регистрирана търговска марка и пощенския адрес, на който може да се осъществи връзка с него. Адресът посочва едно-единствено място, на което производителят може да бъде намерен, и се представя по начин, разбираем за крайните ползватели и органите за надзор на пазара.\n(3) Когато размерът или естеството на продукта не позволява информацията по ал. 1 или 2 да се нанесе върху него, тя се предоставя върху опаковката или в документ, придружаващ продукта.\nЧл. 14.\n Производителят гарантира, че продуктът се придружава от инструкции и информация за безопасност на български език. Тези инструкции и информация, както и всички етикети, трябва да са ясни, разбираеми и смислени.\nЧл. 15.\n (1) Когато производителят счита или има основание да счита, че даден продукт, който е пуснал на пазара, не съответства на изискванията на този закон, той незабавно, и както е целесъобразно за конкретния случай, предприема необходимите коригиращи действия за привеждането на продукта в съответствие или за изтеглянето му.\n(2) В случаите по ал. 1, когато продуктът не отговаря на приложимите изисквания за достъпност по чл. 4, производителят информира незабавно за това органите за надзор на пазара по този закон и компетентните органи на държавите членки, в които такива продукти са предоставени на пазара, като предоставя подробна информация, по-специално за несъответствието на продукта с приложимите изисквания и за предприетите коригиращи действия.\n(3) Производителят води регистър на продуктите, които не отговарят на приложимите изисквания за достъпност по чл. 4, и на съответните жалби.\nЧл. 16.\n (1) При обосновано искане от органите за надзор на пазара по този закон или от компетентен орган на друга държава членка производителят предоставя цялата информация и документация, необходима за доказване на съответствието на продукта. Тази информация и документация се предоставя на органите за надзор на пазара по този закон на хартиен или на електронен носител на български език или на език, на който е налична, при условие че е разбираем за тези органи.\n(2) За нуждите на административно и/или административно-наказателно производство производителят предоставя на български език информацията и документацията по ал. 1 на органите за надзор на пазара по този закон в определен от тях срок.\n(3) По искане на орган по ал. 1 производителят оказва съдействие при всяко предприето действие за отстраняване на несъответствието с приложимите изисквания за достъпност на продуктите, които е пуснал на пазара.\nЧл. 17.\n (1) Производителят може да определи писмено свой упълномощен представител.\n(2) Упълномощеният представител изпълнява задачите, определени от производителя в пълномощното.\n(3) Производителят не включва в пълномощното на упълномощения представител задълженията по чл. 11, ал. 1 и задължението за изготвяне на техническа документация по чл. 11, ал. 2.\n(4) Производителят включва в пълномощното на упълномощения представител най-малко следното:\n1. да съхранява на разположение на органите за надзор на пазара техническата документация и ЕС декларацията за съответствие в продължение на 5 години след пускането на продукта на пазара;\n2. при обосновано искане от органите за надзор на пазара по този закон или от компетентен орган на друга държава членка да предостави на тези органи цялата информация и документация, необходима за доказване на съответствието на продукта;\n3. по искане на органите за надзор на пазара по този закон или на компетентен орган на друга държава членка да оказва съдействие при всяко предприето действие за отстраняване на несъответствието с приложимите изисквания за достъпност на продуктите, попадащи в рамките на пълномощното му.\nЧл. 18.\n Вносителят пуска на пазара продукти само когато съответстват на изискванията на този закон.\nЧл. 19.\n (1) Преди да пусне даден продукт на пазара, вносителят гарантира, че:\n1. производителят е съставил техническата документация в съответствие с приложение № 3 и е провел процедурата за оценяване на съответствието, посочена в същото приложение;\n2. маркировката „СЕ“ е нанесена;\n3. производителят е изпълнил задълженията си по чл. 13;\n4. продуктът се придружава от необходимите документи.\n(2) Вносителят гарантира, че продуктът се придружава от инструкции и информация за безопасност на български език.\nЧл. 20.\n (1) Вносителят нанася върху продукта своето име и регистрирано търговско наименование или регистрирана търговска марка и пощенския адрес, на който може да се осъществи връзка с него. Адресът се представя по начин, разбираем за крайните ползватели и органите за надзор на пазара.\n(2) Когато размерът или естеството на продукта не позволява информацията по ал. 1 да се нанесе върху него, тя се предоставя върху опаковката или в документ, придружаващ продукта.\nЧл. 21.\n Когато вносителят счита или има основание да счита, че даден продукт не съответства на приложимите изисквания за достъпност по чл. 4, той не пуска продукта на пазара, докато не бъде приведен в съответствие, и информира за това производителя и органите за надзор на пазара.\nЧл. 22.\n Вносителят гарантира, че докато отговаря за даден продукт, условията на съхранение или транспортиране не застрашават съответствието на продукта с приложимите изисквания за достъпност по чл. 4.\nЧл. 23.\n (1) Вносителят съхранява на разположение на органите за надзор на пазара копие от ЕС декларацията за съответствие в продължение на 5 години след пускането на продукта на пазара.\n(2) В продължение на 5 години след пускането на продукта на пазара вносителят гарантира, че при поискване техническата документация може да бъде предоставена на органите за надзор на пазара.\nЧл. 24.\n (1) Когато вносителят счита или има основание да счита, че даден продукт, който е пуснал на пазара, не съответства на изискванията на този закон, той незабавно, и както е целесъобразно за конкретния случай, предприема необходимите коригиращи действия за привеждането на продукта в съответствие или за изтеглянето му.\n(2) В случаите по ал. 1, когато продуктът не отговаря на приложимите изисквания за достъпност по чл. 4, вносителят незабавно информира за това органите за надзор на пазара по този закон и компетентните органи на държавите членки, в които такива продукти са предоставени на пазара, като предоставя подробна информация, по-специално за несъответствието на продукта с приложимите изисквания и за предприетите коригиращи действия.\n(3) Вносителят води регистър на продуктите, които не отговарят на приложимите изисквания за достъпност по чл. 4, и на съответните жалби.\nЧл. 25.\n (1) При обосновано искане от органите за надзор на пазара по този закон или от компетентен орган на друга държава членка вносителят предоставя цялата информация и документация, необходима за доказване на съответствието на продукта. Тази информация и документация се предоставя на органите за надзор на пазара по този закон на хартиен или на електронен носител, на български език или на език, на който е налична, при условие че е разбираем за тези органи.\n(2) За нуждите на административно и/или административно-наказателно производство вносителят предоставя на български език информацията и документацията по ал. 1 на органите за надзор на пазара по този закон в определен от тях срок.\n(3) По искане на орган по ал. 1 вносителят оказва съдействие при всяко предприето действие за отстраняване на несъответствието с приложимите изисквания за достъпност на продуктите, които е пуснал на пазара.\nЧл. 26.\n Когато предоставя на пазара продукт, дистрибуторът действа с дължимата грижа по отношение на изискванията на този закон.\nЧл. 27.\n Преди да предостави даден продукт на пазара, дистрибуторът се уверява, че:\n1. маркировката „СЕ“ е нанесена;\n2. продуктът се придружава от необходимите документи и от инструкции и информация за безопасност на български език;\n3. производителят е изпълнил задълженията си по чл. 13;\n4. вносителят е изпълнил задълженията си по чл. 20.\nЧл. 28.\n Когато дистрибуторът счита или има основание да счита, че даден продукт не съответства на приложимите изисквания за достъпност по чл. 4, той не предоставя продукта на пазара, докато не бъде приведен в съответствие, и информира за това производителя или вносителя, както и органите за надзор на пазара.\nЧл. 29.\n Дистрибуторът гарантира, че докато отговаря за даден продукт, условията на съхранение или транспортиране не застрашават съответствието на продукта с приложимите изисквания за достъпност по чл. 4.\nЧл. 30.\n (1) Когато счита или има основание да счита, че даден продукт, който е предоставил на пазара, не съответства на изискванията на този закон, дистрибуторът се уверява, че са предприети необходимите коригиращи действия за привеждането на продукта в съответствие или за изтеглянето му, както е целесъобразно за конкретния случай.\n(2) В случаите по ал. 1, когато продуктът не отговаря на приложимите изисквания за достъпност по чл. 4, дистрибуторът незабавно информира за това органите за надзор на пазара по този закон и компетентните органи на държавите членки, в които е предоставил на пазара такива продукти, като предоставя подробна информация, по-специално за несъответствието на продукта с приложимите изисквания и за предприети коригиращи действия.\nЧл. 31.\n (1) При обосновано искане от органите за надзор на пазара по този закон или от компетентен орган на друга държава членка дистрибуторът предоставя на хартиен или на електронен носител цялата информация и документация, необходима за доказване на съответствието на продукта.\n(2) По искане на орган по ал. 1 дистрибуторът оказва съдействие при всяко предприето действие за отстраняване на несъответствието с приложимите изисквания за достъпност на продуктите, които е предоставил на пазара.\nЧл. 32.\n Когато вносител или дистрибутор пуска на пазара продукт със своето име или търговска марка или променя продукт, който вече е пуснат на пазара, по такъв начин, че съответствието с изискванията на закона може да бъде засегнато, той се счита за производител и изпълнява задълженията на производителя по чл. 11 – 16.\nЧл. 33.\n (1) Всеки икономически оператор поддържа информация за всеки икономически оператор, който му е доставил даден продукт, и за всеки икономически оператор, на когото е доставил даден продукт.\n(2) Информацията по ал. 1 и документите, които доказват осъществената доставка, се съхраняват за период 5 години след датата на доставката. Тази информация и документи при поискване се предоставят на органите за надзор на пазара.\nРаздел IV\nНадзор на пазара\nЧл. 34.\n (1) По смисъла на чл. 10, параграф 2 от Регламент (ЕС) 2019/1020 на Европейския парламент и на Съвета от 20 юни 2019 г. относно надзора на пазара и съответствието на продуктите и за изменение на Директива 2004/42/ЕО и регламенти (ЕО) № 765/2008 и (ЕС) № 305/2011 (ОВ, L 169/1 от 25 юни 2019 г.), наричан по-нататък „Регламент (ЕС) 2019/1020“, председателят на Държавната агенция за метрологичен и технически надзор чрез органите за надзор на пазара от агенцията е орган за надзор на пазара на продуктите по чл. 2, ал. 1.\n(2) Надзорът на пазара на продуктите се организира и извършва съгласно Регламент (ЕС) 2019/1020, доколкото в този закон не съществуват специални разпоредби със същата цел, които уреждат по специален начин конкретни аспекти на надзора на пазара на тези продукти. Членове 19, 20, чл. 25, параграф 5 и чл. 28, параграфи 1 и 4 от Регламент (ЕС) 2019/1020 не се прилагат по отношение на продуктите по чл. 2, ал. 1 от закона.\n(3) При извършване на проверки органите за надзор на пазара могат да поискат съдействие от органите на Министерството на вътрешните работи и от компетентните органи на местното самоуправление в случаите, когато противозаконно им се пречи да изпълняват задълженията си.\nЧл. 35.\n (1) Органите за надзор на пазара имат право:\n1. на свободен достъп до:\nа) търговски обекти и други места за съхранение и представяне на пуснати на пазара продукти, включително местата за продажба от разстояние, включително чрез използване на електронни средства;\nб) производствени, складови и търговски помещения и други места, където продуктите се пускат в действие или се използват съгласно предназначението им;\nв) панаири, изложби и демонстрации, на които се представят продукти по чл. 2, ал. 1;\n2. да изискват от икономическите оператори, съобразно техните задължения:\nа) ЕС декларация за съответствие;\nб) техническата документация за продукта;\nв) инструкции и информация за безопасност на български език;\nг) информацията по чл. 33;\nд) документ, удостоверяващ регистрирана търговска марка;\nе) оценката по чл. 3, когато икономическият оператор се е позовал на такава;\n3. да вземат безвъзмездно образци от продуктите за изпитвания;\n4. да изискват оригинални счетоводни, търговски или други книги и документи, както и документи, отнасящи се до търговската регистрация, единен идентификационен код (ЕИК) или код по БУЛСТАТ, лични данни и друга информация, отнасяща се до установяване на административно нарушение по този закон, която не може да бъде събрана служебно, както и да изземват заверени копия от тях;\n5. да искат съдействие от компетентните органи на другите държави членки.\n(2) Органите за надзор на пазара съгласувано със съответния икономически оператор определят срок за предоставяне на документите и информацията по ал. 1, т. 2, букви „а“ и „б“, който не може да е повече от 30 дни.\n(3) Икономическите оператори, които предоставят продукти на пазара, както и лицата, които представят продукти на местата по ал. 1, т. 1, буква „в“, са задължени да осигуряват достъп до местата по ал. 1, т. 1 и да оказват съдействие на органите за надзор на пазара при изпълнение на техните задължения.\n(4) В случаите по ал. 1, т. 3 се съставя приемо-предавателен протокол и иззетите образци се връщат на икономическия оператор в срок до 30 дни.\n(5) За резултатите от проверките органите за надзор на пазара съставят протокол, към който прилагат събраните писмени документи и сведения. Протоколът се подписва от съставителя, от проверяваното лице, а при отказ – от двама свидетели на отказа.\n(6) Не се съставя констативен протокол в случаите, в които органите за надзор на пазара са констатирали нарушение на този закон въз основа на официални документи, както и когато проверяваното лице пречи на органите за надзор на пазара да изпълняват служебните си задължения и/или не предоставя документите по ал. 1, т. 2 и 4.\nЧл. 36.\n (1) Органите за надзор на пазара са длъжни:\n1. да се легитимират при извършване на проверките;\n2. да използват получените документи и информация само за целите на надзор на пазара и контролни дейности, определени в нормативен акт;\n3. да участват в обмена на информация с компетентните органи на другите държави членки;\n4. да оказват съдействие на Европейската комисия и на компетентните органи на другите държави членки по тяхно искане.\n(2) Органите за надзор на пазара при поискване предоставят на потребителите в достъпен формат наличната информация относно спазването от икономическите оператори на приложимите изисквания за достъпност и оценката по чл. 3, освен когато такава информация не може да бъде предоставена поради съображения за поверителност съгласно чл. 17 от Регламент (ЕС) 2019/1020.\nЧл. 37.\n (1) Надзорът на пазара включва:\n1. наблюдение за наличието и проверка за съответствието с изискванията на:\nа) маркировката „СЕ“;\nб) информацията, която идентифицира производителя и вносителя;\nв) информацията, която идентифицира продукта;\nг) информацията, която се изисква да е нанесена върху продукта или да го придружава;\nд) инструкциите и информацията за безопасност на български език, която се изисква да придружава продукта;\nе) ЕС декларацията за съответствие;\n2. проверка на ЕС декларацията за съответствие и техническата документация;\n3. изпитвания на образци от продукти, предоставени на пазара или пуснати в действие.\n(2) Когато икономическият оператор се е позовал на изключенията по чл. 3, ал. 1, органите за надзор на пазара:\n1. проверяват дали икономическият оператор е извършил оценката по чл. 3, ал. 2;\n2. правят преглед на оценката и на резултатите от нея, включително на правилното използване на критериите, определени в приложение № 1 и в делегираните актове, приети от Европейската комисия на основание чл. 14, параграф 7 от Директива (ЕС) 2019/882;\n3. проверяват спазването на приложимите изисквания за достъпност.\nЧл. 38.\n (1) Разходите за изпитване са за сметка на икономическия оператор, когато продуктите не съответстват на приложимите изисквания за достъпност по чл. 4.\n(2) Когато продуктите съответстват на приложимите изисквания за достъпност по чл. 4, разходите са за сметка на органите за надзор на пазара.\n(3) Разходите за изпитване са за сметка на икономическия оператор независимо от получените резултати, когато:\n1. продуктът е без маркировка „СЕ“;\n2. за продукта не е съставена ЕС декларация за съответствие съгласно приложимите изисквания;\n3. за продукта липсва техническа документация;\n4. техническата документация не съдържа всички съответни документи с данни или подробности относно средствата, използвани от производителя за осигуряване на съответствието на продукта.\nЧл. 39.\n (1) Органите за надзор на пазара, при спазване на принципа за пропорционалност и в случай че икономическият оператор не е предприел необходимите коригиращи действия, имат право да налагат следните ограничителни мерки:\n1. временно спиране на предоставянето на продукт на пазара и/или пускането му в действие и използването му;\n2. забрана за предоставяне на продукт на пазара и/или пускането му в действие и използването му;\n3. изтегляне на продукт.\n(2) Председателят на Държавната агенция за метрологичен и технически надзор или оправомощени от него длъжностни лица налагат ограничителни мерки по ал. 1 или разпореждат предприемане на коригиращи действия със заповед.\n(3) Заповедите по ал. 2 подлежат на обжалване по реда на Административнопроцесуалния кодекс.\nЧл. 40.\n (1) Когато органите за надзор на пазара имат основателна причина да считат, че даден продукт не съответства на приложимите изисквания за достъпност по чл. 4, те извършват оценка на продукта, която обхваща всички изисквания на закона.\n(2) При извършване на оценката по ал. 1 съответните икономически оператори оказват необходимото съдействие на органите за надзор на пазара.\n(3) Когато при оценката по ал. 1 се установи, че за продукта не са спазени изискванията на закона, органите за надзор на пазара без забавяне изискват от съответния икономически оператор да предприеме необходимите коригиращи действия, за да приведе продукта в съответствие в определен от тях срок, съобразен с естеството на несъответствието, и налагат временно спиране на предоставянето на продукта на пазара и/или пускането му в действие и използването му до отстраняване на несъответствието.\n(4) Органите за надзор на пазара изискват съответният икономически оператор да изтегли продукта от пазара в рамките на допълнителен разумен срок само ако съответният икономически оператор не е предприел подходящи коригиращи действия в рамките на срока по ал. 3.\n(5) В случаите по ал. 3 и 4 се прилага чл. 18 от Регламент (ЕС) 2019/1020.\n(6) Когато органите за надзор на пазара считат, че несъответствието не е ограничено само на територията на Република България, те информират Европейската комисия и другите държави членки за резултатите от оценката по ал. 1 и за коригиращите действия по ал. 3, които те са изискали от икономическия оператор да предприеме.\nЧл. 41.\n (1) Когато съответният икономически оператор не предприеме подходящи коригиращи действия в срока по чл. 40, ал. 3, органите за надзор на пазара налагат подходящи временни ограничителни мерки и без забавяне информират Европейската комисия и другите държави членки.\n(2) Информацията по ал. 1 включва всички налични данни, по-специално данните, необходими за идентифицирането на несъответстващия продукт, произхода на продукта, естеството на несъответствието и изискванията за достъпност, на които продуктът не съответства, естеството и продължителността на наложените ограничителни мерки, както и аргументите, изтъкнати от съответния икономически оператор. По-специално органите за надзор на пазара посочват дали несъответствието се дължи на някоя от следните причини:\n1. несъответствие на продукта с приложимите изисквания за достъпност;\n2. недостатъци на хармонизираните стандарти по чл. 6, ал. 1 или на техническите спецификации по чл. 6, ал. 2.\nЧл. 42.\n (1) Когато в срок от три месеца от получаването на информацията по чл. 41, ал. 2 не е повдигнато възражение от държава членка или от Европейската комисия във връзка с временната ограничителна мярка по чл. 41, тази мярка се счита за оправдана.\n(2) Когато Европейската комисия приеме акт за изпълнение, с който постановява, че временната ограничителна мярка по чл. 41 не е оправдана, заповедта, с която тя е наложена, се отменя.\nЧл. 43.\n (1) Когато е получена информация за предприети ограничителни мерки от компетентни органи на друга държава членка, органите за надзор на пазара по този закон информират без забавяне Европейската комисия и другите държави членки за всички предприети от тях мерки и за всяка допълнителна информация, с която разполагат и която е свързана с несъответствието на съответния продукт, както и за своите възражения в случай на несъгласие с предприетите от другата държава членка ограничителни мерки.\n(2) Когато по предприетите ограничителни мерки от компетентни органи на друга държава членка не са постъпили възражения или Европейската комисия е приела акт за изпълнение, с който постановява, че мярката е оправдана, органите за надзор на пазара по този закон гарантират, че по отношение на съответния продукт са предприети без забавяне същите ограничителни мерки, и информират Европейската комисия за това.\nЧл. 44.\n (1) Органите за надзор на пазара изискват от съответния икономически оператор в определен от тях срок, съобразен с естеството на несъответствието, да предприеме необходимите коригиращи действия, когато установят, че:\n1. маркировката „СЕ“ е нанесена в нарушение на чл. 30 от Регламент (ЕО) № 765/2008 или на чл. 10, ал. 3 или 4 от закона;\n2. маркировката „СЕ“ не е нанесена;\n3. ЕС декларацията за съответствие не е съставена;\n4. ЕС декларацията за съответствие е съставена неправилно;\n5. техническата документация не е налице или е непълна;\n6. информацията по чл. 13, ал. 2 или по чл. 20, ал. 1 липсва, не е вярна или е непълна;\n7. не е изпълнено друго административно изискване, определено в глава втора, раздел III.\n(2) Когато несъответствието по ал. 1 не е отстранено в определения срок, органите за надзор на пазара налагат необходимите ограничителни мерки.\nЧл. 45.\n В случаите по чл. 40 и 44 икономическият оператор гарантира, че са предприети всички необходими коригиращи действия по отношение на всички съответни продукти, които той е предоставил на пазара в целия Европейски съюз.\nГлава трета\nДОСТЪПНОСТ НА УСЛУГИ\nРаздел I\nИзисквания за достъпност и свободно предоставяне на услугите\nЧл. 46.\n (1) Доколкото не са приложени изключения съгласно чл. 3, услугите, с изключение на градските и крайградските транспортни услуги и регионалните транспортни услуги, се предоставят само когато съответстват на изискванията за достъпност по приложение № 2, раздели III и IV, като се вземат предвид и критериите относно функционалните показатели по раздел VI от същото приложение.\n(2) Доколкото не са приложени изключения съгласно чл. 3, градските и крайградските транспортни услуги и регионалните транспортни услуги се предоставят само когато съответстват на изискванията за достъпност по приложение № 2, раздел IV, като се вземат предвид и критериите относно функционалните показатели по раздел VI от същото приложение.\n(3) Микропредприятията, които предлагат услуги, се освобождават от спазването на изискванията за достъпност по ал. 1 и 2 и от всички задължения, свързани със спазването на тези изисквания.\nЧл. 47.\n Предоставянето на услуги, които са в съответствие с този закон, не се забранява, ограничава или възпрепятства по причини, свързани с изисквания за достъпност.\nРаздел II\nСъответствие на услугите\nЧл. 48.\n (1) Услуга, която съответства на хармонизираните стандарти или на части от тях, данните за които са публикувани в „Официален вестник“ на Европейския съюз, се счита, че съответства на изискванията за достъпност по чл. 46, обхванати от тези стандарти или части от тях.\n(2) Услуга, която съответства на техническите спецификации или на части от тях, приети на основание чл. 15, параграф 3 от Директива (ЕС) 2019/882, се счита, че съответства на изискванията за достъпност по чл. 46, обхванати от тези технически спецификации или части от тях.\nЧл. 49.\n (1) Услугите се считат за съответстващи на съответните изисквания за достъпност по чл. 46, когато отговарят на изискванията за предоставяне на достъпна информация и на информация относно достъпността, определени в някой от следните актове:\n1. Регламент (ЕО) № 261/2004 на Европейския парламент и на Съвета от 11 февруари 2004 г. относно създаване на общи правила за обезщетяване и помощ на пътниците при отказан достъп на борда и отмяна или голямо закъснение на полети, и за отмяна на Регламент (ЕИО) № 295/91;\n2. Регламент (ЕО) № 1107/2006 на Европейския парламент и на Съвета от 5 юли 2006 г. относно правата на хората с увреждания и на хората с ограничена подвижност при пътувания с въздушен транспорт, наричан по-нататък „Регламент (ЕО) № 1107/2006“;\n3. Регламент (ЕС) 2021/782 на Европейския парламент и на Съвета от 29 април 2021 г. относно правата и задълженията на пътниците, използващи железопътен транспорт (ОВ, L 172/1 от 17 май 2021 г.), наричан по-нататък „Регламент (ЕС) 2021/782“;\n4. Регламент (ЕС) № 1177/2010 на Европейския парламент и на Съвета от 24 ноември 2010 г. относно правата на пътниците, пътуващи по море или по вътрешни водни пътища, и за изменение на Регламент (ЕО) № 2006/2004 (ОВ, L 334/1 от 17 декември 2010 г.), наричан по-нататък „Регламент (ЕС) № 1177/2010“;\n5. Регламент (ЕС) № 181/2011 на Европейския парламент и на Съвета от 16 февруари 2011 г. относно правата на пътниците в автобусния транспорт и за изменение на Регламент (ЕО) № 2006/2004 (ОВ, L 55/1 от 28 февруари 2011 г.), наричан по-нататък „Регламент (ЕС) № 181/2011“;\n6. разпоредбите на Закона за железопътния транспорт и на актовете по неговото прилагане, които въвеждат изискванията на Директива (ЕС) 2016/797 на Европейския парламент и на Съвета от 11 май 2016 г. относно оперативната съвместимост на железопътната система в рамките на Европейския съюз (ОВ, L 138/44 от 26 май 2016 г.).\n(2) Когато този закон предвижда допълнителни изисквания освен тези, предвидени в актовете по ал. 1, допълнителните изисквания се прилагат изцяло.\nРаздел III\nЗадължения на доставчиците на услуги\nЧл. 50.\n (1) Доставчикът на услуги гарантира, че те са планирани и се предоставят в съответствие с изискванията за достъпност по чл. 46.\n(2) Доставчикът на услуги изготвя необходимата информация в съответствие с приложение № 5, като включва разяснения по какъв начин услугите изпълняват приложимите изисквания за достъпност по чл. 46. Информацията се предоставя на обществеността в писмена и устна форма, включително по начини, които са достъпни за хората с увреждания.\n(3) Доставчикът на услуги съхранява информацията по ал. 2, изготвена в писмена форма, за срока на предоставяне на услугата.\nЧл. 51.\n (1) Доставчикът на услуги прилага процедури, които гарантират, че услугите са в съответствие с приложимите изисквания за достъпност по чл. 46 през целия срок на предоставянето им.\n(2) При изпълнение на изискването по ал. 1 доставчикът на услуги отчита по подходящ начин промените в характеристиките на предоставянето на услугата, промените в приложимите изисквания за достъпност и промените в хармонизираните стандарти или в техническите спецификации по чл. 48, чрез позоваване на които услугата се определя като съответстваща на изискванията за достъпност по чл. 46.\nЧл. 52.\n (1) В случай на несъответствие доставчикът на услуги предприема необходимите коригиращи мерки за привеждане на услугата в съответствие с приложимите изисквания за достъпност по чл. 46.\n(2) Когато услугата не отговаря на приложимите изисквания за достъпност по чл. 46, доставчикът на услуги незабавно, от установяване на несъответствието, информира за това компетентния орган по чл. 54, ал. 1 и компетентните национални органи на държавите членки, в които се предоставя услугата, като предоставя подробна информация по-специално за несъответствието с приложимите изисквания и за предприетите коригиращи мерки.\nЧл. 53.\n (1) При обосновано искане от орган по чл. 54, ал. 1 или от компетентен орган на друга държава членка, в които се предоставя услугата, доставчикът на услуги предоставя цялата информация, необходима за доказване на съответствието на услугата с приложимите изисквания за достъпност по чл. 46. Тази информация се предоставя на органите по чл. 54, ал. 1 на хартиен или на електронен носител на български език в определен от тях срок.\n(2) По искане на орган по ал. 1 доставчикът на услуги оказва съдействие при всяко предприето действие за привеждане на услугата в съответствие с приложимите изисквания.\nРаздел IV\nКонтрол на съответствието на услугите\nЧл. 54.\n (1) Контролът на съответствието на услугите се извършва от:\n1. Комисията за регулиране на съобщенията – за услугите по чл. 2, ал. 2, т. 1;\n2. Съвета за електронни медии – за услугите по чл. 2, ал. 2, т. 2;\n3. Главна дирекция „Гражданска въздухоплавателна администрация“ – за услугите за въздушен превоз на пътници по чл. 2, ал. 2, т. 3;\n4. Изпълнителна агенция „Автомобилна администрация“ – за услугите за автобусен превоз на пътници по чл. 2, ал. 2, т. 3 и 4;\n5. Изпълнителна агенция „Железопътна администрация“ – за услугите за железопътен превоз на пътници по чл. 2, ал. 2, т. 3 и 4;\n6. Изпълнителна агенция „Морска администрация“ – за услугите за превоз на пътници по вода по чл. 2, ал. 2, т. 3;\n7. Комисията за финансов надзор и заместник-председателя на Комисията за финансов надзор, ръководещ управление „Надзор на инвестиционната дейност“ – за услугите по чл. 2, ал. 2, т. 5 във връзка с услугите, посочени в § 1, ал. 1, т. 25, буква „б“ от допълнителните разпоредби;\n8. Българската народна банка – за услугите по чл. 2, ал. 2, т. 5 във връзка с услугите, посочени в § 1, ал. 1, т. 25, букви „в“ – „д“ от допълнителните разпоредби;\n9. Министерството на културата – за услугите по чл. 2, ал. 2, т. 6;\n10. Комисията за защита на потребителите – за услугите по чл. 2, ал. 2, т. 5 във връзка с услугите, посочени в § 1, ал. 1, т. 25, буква „а“ от допълнителните разпоредби, и за услугите по чл. 2, ал. 2, т. 7.\n(2) Когато икономическият оператор се е позовал на чл. 3, органите по ал. 1:\n1. проверяват дали икономическият оператор е извършил оценката по чл. 3;\n2. правят преглед на оценката и на резултатите от нея, включително на правилното използване на критериите, определени в приложение № 1 и в делегираните актове, приети от Европейската комисия на основание чл. 14, параграф 7 от Директива (ЕС) 2019/882;\n3. проверяват спазването на приложимите изисквания за достъпност.\n(3) Органите по ал. 1 имат право да искат съдействие от компетентните органи на другите държави членки.\n(4) Органите по ал. 1 оказват съдействие на Европейската комисия и на компетентните органи на другите държави членки по тяхно искане.\n(5) За осъществяване на контрола органът по ал. 1, неговият ръководител или оправомощено от него длъжностно лице оправомощава с акт длъжностни лица от неговата администрация.\n(6) Органите по ал. 1 оповестяват по подходящ начин какви са техните отговорности, дейности и решения по този закон. При поискване те предоставят тази информация в достъпен формат.\nЧл. 55.\n (1) В изпълнение на своите функции оправомощените по чл. 54, ал. 5 длъжностни лица имат право:\n1. да извършват проверки за спазване на изискванията на този закон;\n2. на свободен достъп до помещения и други обекти, използвани при предоставяне на услугите;\n3. да изискват от доставчиците на услуги информацията по чл. 50, ал. 2;\n4. да изискват от доставчиците на услуги оценката по чл. 3, когато икономическият оператор се е позовал на такава;\n5. да изискват оригинални счетоводни, търговски или други книги и документи, както и документи, отнасящи се до търговската регистрация, единен идентификационен код (ЕИК) или код по БУЛСТАТ, лични данни и друга информация, отнасяща се до установяване на административно нарушение по този закон, която не може да бъде събрана служебно, както и да изземват заверени копия от тях;\n6. да изискват от трети лица сведения, извлечения и други документи, необходими за извършване на насрещни проверки във връзка с осъществяването на контрол по този закон и/или с установяването на административни нарушения по този закон.\n(2) Икономическите оператори, които предоставят услуги, са задължени да осигуряват достъп до местата по ал. 1, т. 2 и да оказват съдействие на органите по чл. 54, ал. 1 при изпълнение на техните задължения.\n(3) За резултатите от проверките органите по чл. 54, ал. 1 съставят протокол, към който прилагат събраните писмени документи и сведения. Протоколът се подписва от съставителя, от проверяваното лице, а при отказ – от двама свидетели на отказа.\n(4) Не се съставя констативен протокол в случаите, в които органите по чл. 54, ал. 1 са констатирали нарушение на този закон въз основа на официални документи, както и когато проверяваното лице препятства контрола по чл. 54, ал. 1.\nЧл. 56.\n Оправомощените по чл. 54, ал. 5 длъжностни лица са длъжни:\n1. да се легитимират със служебна карта при извършване на проверките;\n2. да използват получените документи и информация само за целите на контролните дейности.\nЧл. 57.\n (1) Органите по чл. 54, ал. 1, при спазване на принципа за пропорционалност, имат право да разпореждат привеждане на услугата в съответствие с приложимите изисквания.\n(2) Мерките по ал. 1 се прилагат с акт на съответния орган по чл. 54, ал. 1, който подлежи на обжалване по реда на Административнопроцесуалния кодекс.\nЧл. 58.\n (1) Когато органите по чл. 54, ал. 1 имат основателна причина да считат, че дадена услуга не съответства на приложимите изисквания за достъпност по чл. 46, те извършват оценка, която обхваща всички изисквания на закона.\n(2) При извършване на оценката по ал. 1 съответните доставчици на услугата оказват необходимото съдействие на органите по чл. 54, ал. 1.\n(3) Когато при оценката по ал. 1 се установи, че за услугата не са спазени изискванията на закона, органите по чл. 54, ал. 1 без забавяне изискват от съответния доставчик на услугата да предприеме необходимите коригиращи действия, за да приведе услугата в съответствие в определен от тях срок, съобразен с естеството на несъответствието.\nГлава четвърта\nИЗИСКВАНИЯ ЗА ДОСТЪПНОСТ В ДРУГИ АКТОВЕ НА ЕВРОПЕЙСКИЯ СЪЮЗ\nЧл. 59.\n Изискванията за достъпност на продуктите и услугите по чл. 2, определени в приложение № 2, представляват задължителни изисквания за достъпност по смисъла на чл. 48, ал. 6 от Закона за обществените поръчки.\nЧл. 60.\n За продукти или услуги, различни от посочените в чл. 2, ал. 1 и 2, чиито характеристики, елементи или функции съответстват на изискванията за достъпност, определени в приложение № 2, раздел V, като се вземат предвид и критериите относно функционалните показатели по раздел VI от същото приложение, се счита, че изпълняват съответните задължения по отношение на достъпността, определени в актове на Европейския съюз по отношение на посочените в тези актове характеристики, елементи и функции, освен ако не е предвидено друго в тези актове.\nЧл. 61.\n (1) Продуктите и услугите, различни от посочените в чл. 2, ал. 1 и 2, които съответстват на хармонизираните стандарти или на части от тях, данните за които са публикувани в „Официален вестник“ на Европейския съюз, се счита, че съответстват на изискванията за достъпност по чл. 60, доколкото тези стандарти или части от тях отговарят на изискванията за достъпност по този закон.\n(2) Продуктите и услугите, различни от посочените в чл. 2, ал. 1 и 2, които съответстват на техническите спецификации или на части от тях, които са приети на основание чл. 15, параграф 3 от Директива (ЕС) 2019/882, се счита, че съответстват на изискванията за достъпност по чл. 60, доколкото тези стандарти или части от тях отговарят на изискванията за достъпност по този закон.\nГлава пета\nПОТРЕБИТЕЛСКИ ЖАЛБИ И СИГНАЛИ. СРЕДСТВА ЗА КОЛЕКТИВНА ЗАЩИТА\nРаздел I\nПотребителски жалби и сигнали\nЧл. 62.\n (1) За нарушаване на разпоредбите на този закон потребителите и организациите на и за хората с увреждания имат право да подават жалби и сигнали до съответните органи по чл. 34 и чл. 54, ал. 1, изпълняващи функции по надзор на пазара на продуктите и контрол на съответствието на услугите.\n(2) Жалбите и сигналите се подават до съответните органи по чл. 34 и чл. 54, ал. 1 в писмена форма на хартиен носител или по електронен път.\n(3) Жалбата трябва да съдържа:\n1. наименование на органа, до който се подава жалбата;\n2. името, пощенски и/или електронен адрес на жалбоподателя;\n3. срещу кого се подава жалбата, като се посочи името/наименованието на икономическия оператор или адреса на търговския обект;\n4. оплакванията и исканията на жалбоподателя;\n5. подпис на лицето, което я подава, когато се подава на хартиен носител, или на неговия пълномощник; в случай че жалбата е подадена чрез пълномощник, се прилага пълномощно; в случай че жалбата е подадена по електронен път, не се изисква тя да бъде подписана с електронен подпис;\n6. доказателства, с които жалбоподателят разполага – копие от касови бележки, фактури, договори и други, на които основава претенцията си.\n(4) Ако жалбата не отговаря на изискванията на ал. 3, съответните органи по чл. 34 и чл. 54, ал. 1 уведомяват жалбоподателя в 7-дневен срок от получаването на жалбата и не образуват производство по разглеждането \nй\n до отстраняване на нередовностите.\n(5) Сигналите на потребителите и организациите на и за хората с увреждания трябва да отговарят на изискванията на ал. 3, т. 1 – 5.\nЧл. 63.\n (1) Органите по чл. 34 и чл. 54, ал. 1 са длъжни да регистрират подадените до тях жалби и сигнали, да ги разгледат и да се произнесат. По анонимни жалби и сигнали производство не се образува.\n(2) Органът, до който е подадена жалба или сигнал, е длъжен да насочи жалбоподателя и да му разясни неговите права и задължения.\nЧл. 64.\n (1) Жалбите и сигналите се разглеждат по реда, определен в глава осма от Административнопроцесуалния кодекс.\n(2) Решения с голямо обществено значение могат да се разгласяват чрез средствата за масова информация или по друг подходящ начин по преценка на органа, който ги е постановил.\nЧл. 65.\n (1) Жалби и сигнали, подадени повторно по въпрос, по който има решение, не се разглеждат, освен ако са във връзка с изпълнението на решението или се основават на нови факти и обстоятелства.\n(2) Жалбите и сигналите, които не се разглеждат, се връщат на подателя, като му се съобщават и основанията за това.\n(3) На жалби и сигнали по въпроси, на които е отговорено по ал. 2, но съдържащи нови обстоятелства, се отговаря само на новите обстоятелства.\nЧл. 66.\n Този раздел не се прилага за процедури за възлагане на обществени поръчки по реда на Закона за обществените поръчки.\nРаздел II\nСредства за колективна защита\nЧл. 67.\n (1) Организациите на и за хората с увреждания могат да предявят иск за преустановяване или за забрана на действия или търговски практики, които са в нарушение на този закон. Искът се разглежда по реда на глава тридесет и трета от Гражданския процесуален кодекс.\n(2) Иск за преустановяване или за забрана на действия или търговски практики, които са в нарушение на този закон, може да предявява и Агенцията за хората с увреждания.\nЧл. 68.\n Когато приеме, че определена търговска практика или действие съставлява нарушение на този закон, съдът може:\n1. да задължи производителя, вносителя и дистрибутора на продукт или доставчика на услуга да огласи по подходящ начин и за своя сметка съдебното решение или част от него и/или да направи публично коригиращо изявление с оглед на отстраняване на ефекта от нарушението;\n2. да разпореди на производителя, вносителя и дистрибутора на продукт или доставчика на услуга да преустанови незаконната търговска практика в определен срок;\n3. да постанови други подходящи мерки за преустановяване на нарушенията по искане на лицата по чл. 67, ал. 1.\nЧл. 69.\n (1) Организациите на и за хората с увреждания имат право да предявят иск за обезщетяване на вредите, причинени на колективните интереси на хората с увреждания.\n(2) Когато искането за обезщетение е предявено от повече от една организация, обезщетението се присъжда на всички ищци за общо разпореждане.\n(3) Полученото обезщетение може да бъде изразходвано само за защита на интересите на хората с увреждания.\nЧл. 70.\n (1) Когато са причинени вреди на двама или повече потребители, организациите на и за хората с увреждания могат да предявят от тяхно име иск пред съда за обезщетение на претърпените от потребителите вреди, при условие че:\n1. потребителите могат да бъдат установени;\n2. потребителите са претърпели индивидуални вреди, причинени от един и същ производител, вносител или дистрибутор на продукти по чл. 2, ал. 1 или доставчик на услуги по чл. 2, ал. 2, и вредите имат един и същ произход;\n3. организацията е била упълномощена с изрично писмено пълномощно за процесуално представителство поне от двама потребители да заведе иск за обезщетение от името на тези потребители и да ги представлява в процеса.\n(2) Условията по ал. 1 трябва да са налице и за предявяването на граждански иск в наказателен процес по реда на Наказателно-процесуалния кодекс.\nЧл. 71.\n Исковете по този раздел се предявяват по мястото на извършване на нарушението или по постоянния адрес или седалището на ответника.\nЧл. 72.\n Този раздел не се прилага за процедури за възлагане на обществени поръчки по реда на Закона за обществените поръчки.\nГлава шеста\nАДМИНИСТРАТИВНОНАКАЗАТЕЛНИ РАЗПОРЕДБИ\nЧл. 73.\n (1) Производител или вносител, който пуска на пазара и/или пуска в действие продукт, който не съответства на изискванията за достъпност по чл. 4, се наказва с глоба от 1000 до 5000 лв. или с имуществена санкция от 5000 до 25 000 лв., а при повторно нарушение – с глоба от 2000 до 10 000 лв. или с имуществена санкция от 10 000 до 50 000 лв.\n(2) Производител или вносител, който пуска на пазара и/или пуска в действие продукт, чието съответствие с изискванията за достъпност по чл. 4 не е оценено съгласно процедурата за оценяване на съответствието по чл. 7, се наказва с глоба от 1000 до 5000 лв. или с имуществена санкция от 5000 до 25 000 лв., а при повторно нарушение – с глоба от 2000 до 10 000 лв. или с имуществена санкция от 10 000 до 50 000 лв.\n(3) Производител или вносител, който пуска на пазара и/или пуска в действие продукт с маркировка „СЕ“ или с ЕС декларация за съответствие, без да е оценено съответствието му с изискванията за достъпност по чл. 4, се наказва с глоба от 1000 до 5000 лв. или с имуществена санкция от 5000 до 25 000 лв., а при повторно нарушение – с глоба от 2000 до 10 000 лв. или с имуществена санкция от 10 000 до 50 000 лв.\nЧл. 74.\n (1) Производител или вносител, който пуска на пазара и/или пуска в действие продукт, за който не е изготвена изискваната техническа документация, не е съставена ЕС декларация за съответствие или друг документ, който се изисква, се наказва с глоба от 1000 до 5000 лв. или с имуществена санкция от 5000 до 25 000 лв., а при повторно нарушение – с глоба от 2000 до 10 000 лв. или с имуществена санкция от 10 000 до 50 000 лв.\n(2) Производител или вносител, който пуска на пазара и/или пуска в действие продукт, за който е изготвена техническа документация и/или ЕС декларация за съответствие, които не отговарят на изискванията на закона, се наказва с глоба от 1000 до 5000 лв. или с имуществена санкция от 5000 до 20 000 лв., а при повторно нарушение – с глоба от 2000 до 10 000 лв. или с имуществена санкция от 10 000 до 50 000 лв.\nЧл. 75.\n (1) Икономически оператор, който предоставя на пазара и/или пуска в действие продукт без нанесена маркировка „СЕ“, се наказва с глоба от 150 до 1000 лв. или с имуществена санкция от 500 до 4000 лв., а при повторно нарушение – с глоба от 300 до 2000 лв. или с имуществена санкция от 1000 до 8000 лв.\n(2) Икономически оператор, който предоставя на пазара и/или пуска в действие продукт с нанесена маркировка „СЕ“ в нарушение на чл. 10, се наказва с глоба от 150 до 800 лв. или с имуществена санкция от 250 до 2000 лв., а при повторно нарушение – с глоба от 300 до 1600 лв. или с имуществена санкция от 500 до 4000 лв.\nЧл. 76.\n (1) Производител, който състави ЕС декларация за съответствие или друг документ със съдържание, което не съответства на изискванията на този закон, се наказва с глоба от 250 до 1000 лв. или с имуществена санкция от 1000 до 5000 лв., а при повторно нарушение – с глоба от 500 до 2000 лв. или с имуществена санкция от 2000 до 10 000 лв., ако деянието не съставлява престъпление.\n(2) Вносител или дистрибутор, който предостави ЕС декларация за съответствие или друг документ със съдържание, което не съответства на изискванията на този закон, се наказва с глоба от 250 до 1000 лв. или с имуществена санкция от 1000 до 5000 лв., а при повторно нарушение – с глоба от 500 до 2000 лв. или с имуществена санкция от 2000 до 10 000 лв., ако деянието не съставлява престъпление.\nЧл. 77.\n Икономически оператор, който предоставя на пазара продукт без нанесен тип, партиден или сериен номер или друг елемент, който позволява идентификацията на продукта съгласно изискванията на закона, се наказва с глоба от 200 до 1000 лв. или с имуществена санкция от 750 до 2500 лв., а при повторно нарушение – с глоба от 400 до 2000 лв. или с имуществена санкция от 1500 до 5000 лв.\nЧл. 78.\n Икономически оператор, който предоставя на пазара продукт без нанесено име и регистрирано търговско наименование или регистрирана търговска марка и пощенския адрес на производителя и/или вносителя съгласно изискванията на закона, се наказва с глоба от 200 до 1000 лв. или с имуществена санкция от 750 до 2500 лв., а при повторно нарушение – с глоба от 400 до 2000 лв. или с имуществена санкция от 1500 до 5000 лв.\nЧл. 79.\n Икономически оператор, който предоставя на пазара продукт, който не е придружен от инструкции и информация за безопасност на български език съгласно изискванията на закона, се наказва с глоба от 200 до 1000 лв. или с имуществена санкция от 750 до 2500 лв., а при повторно нарушение – с глоба от 400 до 2000 лв. или с имуществена санкция от 1500 до 5000 лв.\nЧл. 80.\n Производител, който не изпълни задълженията си по чл. 11, ал. 4, се наказва с глоба от 500 до 1000 лв. или с имуществена санкция от 5000 до 10 000 лв., а при повторно нарушение – с глоба от 1000 до 2000 лв. или с имуществена санкция от 10 000 до 20 000 лв.\nЧл. 81.\n Вносител, който не изпълни задълженията си по чл. 23, се наказва с глоба от 500 до 1000 лв. или с имуществена санкция от 5000 до 10 000 лв., а при повторно нарушение – с глоба от 1000 до 2000 лв. или с имуществена санкция от 10 000 до 20 000 лв.\nЧл. 82.\n Който пречи на органите за надзор на пазара да изпълняват служебните си задължения и/или не предоставя документите по чл. 35, се наказва с глоба от 1000 до 5000 лв. или с имуществена санкция от 5000 до 20 000 лв., а при повторно нарушение – с глоба от 2000 до 10 000 лв. или с имуществена санкция от 10 000 до 25 000 лв.\nЧл. 83.\n За неизпълнение или за нарушение на ограничителните мерки по чл. 39 виновните лица се наказват с глоба от 200 до 1000 лв. или с имуществена санкция от 1000 до 5000 лв., а при повторно нарушение – с глоба от 400 до 2000 лв. или с имуществена санкция от 2000 до 10 000 лв.\nЧл. 84.\n За неизпълнение на задължение по чл. 3 икономическите оператори, които предоставят продукти на пазара, се наказват с глоба от 500 до 3000 лв. или с имуществена санкция от 1000 до 5000 лв., а при повторно нарушение – с глоба от 1000 до 6000 лв. или с имуществена санкция от 2000 до 10 000 лв.\nЧл. 85.\n За други нарушения на разпоредби или неизпълнение на задължения по този закон, отнасящи се до продуктите, виновните икономически оператори се наказват с глоба от 200 до 1000 лв. или с имуществена санкция от 1000 до 5000 лв., а при повторно нарушение – с глоба от 400 до 2000 лв. или с имуществена санкция от 2000 до 10 000 лв.\nЧл. 86.\n За нарушение на задължение по чл. 3 на доставчика на услуги се налага глоба от 500 до 3000 лв. или имуществена санкция от 1000 до 5000 лв., а при повторно нарушение – глоба от 1000 до 6000 лв. или имуществена санкция от 2000 до 10 000 лв.\nЧл. 87.\n Доставчик на услуги, който при поискване по реда на чл. 53, ал. 1 не предостави информация или предостави невярна, непълна, неточна информация, или не в срока, който може да бъде определен с искането, или не предостави информацията на български език, се наказва с глоба от 1000 до 10 000 лв. или с имуществена санкция от 2000 до 15 000 лв., а при повторно нарушение – с глоба от 2000 до 20 000 лв. или с имуществена санкция от 4000 до 30 000 лв.\nЧл. 88.\n Който препятства осъществяването на контрола по чл. 55, ал. 1, се наказва с глоба от 2000 до 10 000 лв. или с имуществена санкция от 5000 до 15 000 лв., а при повторно нарушение – с глоба от 4000 до 20 000 лв. или с имуществена санкция от 10 000 до 30 000 лв.\nЧл. 89.\n За нарушение на задължение по глава трета, за което не е предвидено друго наказание, се налага глоба от 1500 до 10 000 лв. или имуществена санкция от 3000 до 20 000 лв., а при повторно нарушение – глоба от 3000 до 20 000 лв. или имуществена санкция от 6000 до 40 000 лв.\nЧл. 90.\n (1) Актовете за установяване на нарушенията по чл. 73 – 85 се съставят от длъжностни лица, определени от председателя на Държавната агенция за метрологичен и технически надзор.\n(2) В случаите по ал. 1 наказателните постановления се издават от председателя на Държавната агенция за метрологичен и технически надзор или от оправомощени от него длъжностни лица.\n(3) Събраните суми от глоби или имуществени санкции, наложени с наказателните постановления по ал. 2, както и сумите за възстановяване на разходите за вземане и изпитване на пробите от продуктите, съгласно чл. 38, ал. 1 и 3, постъпват по бюджетната сметка на Държавната агенция за метрологичен и технически надзор.\nЧл. 91.\n (1) Актовете за установяване на нарушенията по чл. 86 – 89 се съставят от длъжностни лица, определени от органа по чл. 54, ал. 1, неговия ръководител или оправомощено от него длъжностно лице.\n(2) Въз основа на актовете по ал. 1 органът по чл. 54, ал. 1, неговият ръководител или изрично оправомощено от него длъжностно лице издава наказателни постановления, мотивирани резолюции за прекратяване на административнонаказателното производство, предупреждения по чл. 28 от Закона за административните нарушения и наказания или сключва споразумения по чл. 58г от Закона за административните нарушения и наказания.\nЧл. 92.\n Установяването на нарушенията, издаването, обжалването и изпълнението на наказателните постановления се извършват по реда на Закона за административните нарушения и наказания.\nДОПЪЛНИТЕЛНИ РАЗПОРЕДБИ\n§ 1. \n(1) По смисъла на закона:\n1. „Аудио-визуални медийни услуги“ са услуги, определени в чл. 2, ал. 2 от Закона за радиото и телевизията.\n2. „Вносител“ е всяко физическо или юридическо лице, установено в Европейския съюз, което пуска на пазара продукт от трета държава.\n3. „Градски и крайградски транспортни услуги“ са транспортни услуги за превоз на пътници с влакове, автобуси, метро, трамваи или тролейбуси, чиято главна цел е задоволяване на транспортните потребности на даден град или агломерация, включително трансгранична, а също и транспортните потребности между такъв град или агломерация и околните райони.\n4. „Дистрибутор“ е всяко физическо или юридическо лице във веригата на доставка, различно от производителя или вносителя, което предоставя определен продукт на пазара.\n5. „Доставчик на услуга“ е физическо или юридическо лице, което предоставя услуга на пазара на Европейския съюз или предлага оферти за предоставянето на такава услуга на потребители в Европейския съюз.\n6. „Електронен четец“ е специализирано оборудване, включително хардуер и софтуер, използвано за достъп, преглеждане, четене и използване на файлове на електронни книги.\n7. „Електронна книга и специализиран софтуер“ е услуга, състояща се в предоставянето на цифрови файлове, които пренасят електронна версия на книга, достъпът до която е възможен и която може да бъде преглеждана, четена и използвана, както и софтуерът, включително услугите, базирани на мобилни устройства, включително мобилни приложения, предназначен за достъпа, преглеждането, четенето и използването на тези цифрови файлове, но не включва софтуер, попадащ в обхвата на определението по т. 6.\n8. „Електронна съобщителна услуга“ е електронна съобщителна услуга съгласно § 1, т. 17 от допълнителните разпоредби на Закона за електронните съобщения.\n9. „Електронни билети“ е всяка система, при която документът, даващ право на пътуване, под формата на един или няколко билета, абонамент или кредит за пътуване, се съхранява по електронен път на физическа пътническа карта или друго приспособление, вместо да бъде отпечатан на хартиен билет.\n10. „Изтегляне“ е всяка мярка, целяща предотвратяване на предоставянето на пазара на продукт, който е във веригата на доставка.\n11. „Икономически оператор“ е производителят, упълномощеният представител, вносителят, дистрибуторът или доставчикът на услуга.\n12. „Интерактивни възможности за компютърна обработка“ е функционалност, поддържаща взаимодействие между човек и машина, което дава възможност за обработване и предаване на данни, гласови данни или видеоматериал или всяка комбинация от тях.\n13. „Комуникация“ е комуникация съгласно § 1, т. 3 от допълнителната разпоредба на Закона за хората с увреждания.\n14. „Малки и средни предприятия“ са предприятия, в които са наети под 250 души и които имат годишен оборот, ненадхвърлящ 50 000 000 евро или левовата им равностойност, или са с общо салдо по годишния счетоводен баланс, ненадхвърлящо 43 000 000 евро или левовата им равностойност, но които изключват микропредприятията.\n15. „Микропредприятие“ е предприятие, в което са наети по-малко от 10 души и с годишен оборот, ненадхвърлящ 2 000 000 евро или левовата им равностойност, или с общо салдо по годишния счетоводен баланс, ненадхвърлящо 2 000 000 евро или левовата им равностойност.\n16. „Най-подходящ център за приемане на спешни повиквания“ е център за приемане на спешни повиквания съгласно § 1, т. 32а от допълнителните разпоредби на Закона за електронните съобщения.\n17. „Операционна система“ е софтуер, който наред с другото осъществява интерфейса с периферен хардуер, планира задачи, възлага съхранение и представя стандартен интерфейс на потребителя, когато не се изпълнява приложна програма, включително графичен потребителски интерфейс, независимо дали този софтуер е неразделна част от потребителски компютърен хардуер с общо предназначение, или самостоятелен софтуер, предназначен за използване на потребителски компютърен хардуер с общо предназначение, но не включва програма за зареждане на операционна система, основна входно/изходна система или друг фърмуеър, необходим по време на първоначално зареждане или при инсталиране на операционната система.\n18. „Организации за хора с увреждания“ са организации по смисъла на § 1, т. 12 от допълнителната разпоредба на Закона за хората с увреждания.\n19. „Организации на хора с увреждания“ са организации по смисъла на § 1, т. 11 от допълнителната разпоредба на Закона за хората с увреждания.\n20. „Платежен терминал“ е устройство, чиято основна цел е да направи възможно извършването на плащания чрез използването на платежни инструменти съгласно § 1, т. 30 от допълнителните разпоредби на Закона за платежните услуги и платежните системи на физическо място на продажба, но не във виртуална среда.\n21. „Повторно“ е нарушението, извършено в едногодишен срок от влизането в сила на наказателното постановление, с което на нарушителя е наложено наказание за същото по вид нарушение.\n22. „Помощна технология“ е всяко изделие, част от оборудване, система за услуги или продукти, включително софтуер, който се използва за повишаване, поддържане, замяна или подобряване на функционалните способности на хора с увреждания или за облекчаване и компенсиране на недостатъчност, ограничения на дейност или участие.\n23. „Потребител“ е всяко физическо лице, което закупува съответния продукт или получава съответната услуга с оглед на цели извън неговата търговска или стопанска дейност, занаят или професия.\n24. „Потребителска компютърна хардуерна система с общо предназначение“ е комбинацията на хардуер, съставляваща завършен компютър, която се отличава с многофункционалния си характер, способността си да изпълнява с подходящ софтуер най-често срещаните задачи за компютърна обработка, зададени от потребителите, и която е предназначена да бъде управлявана от потребителите; включително персонални компютри, по-специално настолни компютри, преносими компютри, смартфони и таблети.\n25. „Потребителски банкови услуги“ е предоставяне на потребителите на следните банкови и финансови услуги:\nа) договори за кредит, обхванати от Закона за потребителския кредит или Закона за кредитите за недвижими имоти на потребители;\nб) услугите по чл. 6, ал. 2, т. 1, 2, 4 и 5 и ал. 3, т. 1, 2, 4 и 5 от Закона за пазарите на финансови инструменти;\nв) платежните услуги по чл. 4 от Закона за платежните услуги и платежните системи;\nг) услуги, свързани с платежната сметка съгласно § 1, т. 60 от допълнителните разпоредби на Закона за платежните услуги и платежните системи, и\nд) електронните пари съгласно чл. 34 от Закона за платежните услуги и платежните системи.\n26. „Потребителско крайно оборудване с интерактивни възможности за компютърна обработка, използвано за достъп до аудио-визуални медийни услуги“ е оборудване, чиято основна цел е да предоставя достъп до аудио-визуални медийни услуги.\n27. „Предоставяне на пазара“ е всяка доставка на продукт за дистрибуция, потребление или използване на пазара на Европейския съюз в процеса на търговска дейност срещу заплащане или безплатно.\n28. „Производител“ е всяко физическо или юридическо лице, което произвежда продукт или което възлага проектирането или производството на продукт и предлага този продукт на пазара със своето име или търговска марка.\n29. „Пускане на пазара“ е предоставянето на продукт на пазара на Европейския съюз за първи път.\n30. „Регионални транспортни услуги“ са транспортни услуги за превоз на пътници с влакове, автобуси, метро, трамваи и тролейбуси, чиято главна цел е задоволяване транспортните потребности на даден регион, включително трансграничен.\n31. „Служба за спешно реагиране“ е служба за спешно реагиране съгласно § 1, т. 64а от допълнителните разпоредби на Закона за електронните съобщения.\n32. „Спешно повикване“ е спешно повикване съгласно § 1, т. 74 от допълнителните разпоредби на Закона за електронните съобщения.\n33. „Текст в реално време“ е разговор под формата на текст от точка до точка или в рамките на конферентна връзка с множество точки, при който подаваният текст се изпраща по начин, който се възприема от получателя като непрекъсната комуникация с предаване на текста символ по символ.\n34. „Техническа спецификация“ е техническа спецификация съгласно чл. 2, точка 4 от Регламент (ЕС) № 1025/2012 на Европейския парламент и на Съвета от 25 октомври 2012 г. относно европейската стандартизация, за изменение на директиви 89/686/ЕИО и 93/15/ЕИО на Съвета и на директиви 94/9/ЕО, 94/25/ЕО, 95/16/ЕО, 97/23/ЕО, 98/34/ЕО, 2004/22/ЕО, 2007/23/ЕО, 2009/23/ЕО и 2009/105/ЕО на Европейския парламент и на Съвета и за отмяна на Решение 87/95/ЕИО на Съвета и на Решение № 1673/2006/ЕО на Европейския парламент и на Съвета (ОВ, L 316/12 от 14 ноември 2012 г.), наричан по-нататък „Регламент (ЕС) № 1025/2012“, която осигурява изпълнението на изискванията за достъпност, приложими към даден продукт или услуга.\n35. „Упълномощен представител“ е всяко физическо или юридическо лице, установено в Европейския съюз, което е упълномощено писмено от производител да действа от негово име във връзка с определени задачи.\n36. „Услуга за цялостен разговор“ е услуга за цялостен разговор съгласно § 1, т. 72б от допълнителните разпоредби на Закона за електронните съобщения.\n37. „Услуги за автобусен превоз на пътници“ са услуги, попадащи в обхвата на член 2, параграфи 1 и 2 от Регламент (ЕС) № 181/2011.\n38. „Услуги за превоз на пътници по вода“ са пътнически услуги, обхванати от член 2, параграф 1 от Регламент (ЕС) № 1177/2010, с изключение на услуги, посочени в член 2, параграф 2 от същия регламент.\n39. „Услуги за въздушен превоз на пътници“ са търговски пътнически въздушни услуги съгласно член 2, буква „л)“ от Регламент (ЕО) № 1107/2006 при заминаване, транзитно преминаване или пристигане на дадено летище, когато летището се намира на територията на държава членка, включително полети, заминаващи от летище, разположено в трета държава, до летище, разположено на територията на държава членка, когато услугите се извършват от въздушни превозвачи от Европейския съюз.\n40. „Услуги за електронна търговия“ са услуги, предоставяни от разстояние чрез уебсайтове и услуги, базирани на мобилни устройства, чрез електронни средства и по индивидуално искане на потребител с цел сключване на потребителски договор.\n41. „Услуги за електронно издаване на билети“ е всяка система, при която билетите за превоз на пътници се купуват, включително онлайн, чрез устройство с интерактивни възможности за компютърна обработка и се доставят на купувача в електронна форма, за да могат да бъдат отпечатани на хартиен носител или да бъдат показвани при пътуване чрез мобилно устройство с интерактивни възможности за компютърна обработка.\n42. „Услуги за железопътен превоз на пътници“ са всички железопътни пътнически услуги съгласно чл. 2, параграф 1 от Регламент (ЕС) 2021/782.\n43. „Услуги, предоставящи достъп до аудио-визуални медийни услуги“ са услуги, предавани чрез електронни съобщителни мрежи, които се използват за намиране, подбиране и получаване на информация и за разглеждане на аудио-визуални медийни услуги, както и всякакви предоставяни функции – например субтитри за лица с глухота и лица с увреден слух, аудиоописание, аудиосубтитри и превод на български жестов език, произтичащи от прилагането от доставчиците на медийни услуги на мерки, които да направят услугите достъпни, както е посочено в чл. 8а от Закона за радиото и телевизията, и включва електронните програмни указатели.\n44. „Хармонизиран стандарт“ е хармонизиран стандарт съгласно чл. 2, точка 1, буква в) от Регламент (ЕС) № 1025/2012.\n45. „Хора с увреждания“ са лица с трайна физическа, психическа, интелектуална или сетивна недостатъчност, която при взаимодействие с обкръжаващата ги среда би могла да възпрепятства тяхното пълноценно и ефективно участие в обществения живот равноправно с останалите.\n46. „Център за приемане на спешни повиквания“ е център за приемане на спешни повиквания съгласно § 1, т. 38 от допълнителните разпоредби на Закона за електронните съобщения.\n(2) По смисъла на чл. 60:\n1. „Продукт“ е вещество, препарат или стока, създадени чрез производствен процес, различни от храна, фураж, живи растения и животни, продукти с човешки произход и растителни и животински продукти, пряко свързани с тяхното бъдещо възпроизводство.\n2. „Услуга“ e услуга съгласно чл. 2, ал. 1 от Закона за дейностите по предоставяне на услуги.\n§ 2. \nТози закон:\n1. въвежда изисквания на Директива (ЕС) 2019/882 на Европейския парламент и на Съвета от 17 април 2019 г. за изискванията за достъпност на продукти и услуги (ОВ, L 151/70 от 7 юни 2019 г.);\n2. предвижда мерки по прилагането на Регламент (ЕС) 2019/1020 на Европейския парламент и на Съвета от 20 юни 2019 г. относно надзора на пазара и съответствието на продуктите и за изменение на Директива 2004/42/ЕО и регламенти (ЕО) № 765/2008 и (ЕС) № 305/2011 (ОВ, L 169/1 от 25 юни 2019 г.).\nПРЕХОДНИ И ЗАКЛЮЧИТЕЛНИ РАЗПОРЕДБИ\n§ 3. \nЗа нарушения по чл. 73 – 89, извършени до 1 юни 2026 г., се налагат глоби и имуществени санкции по глава шеста в размер, намален с 50 на сто от установения.\n§ 4. \n(1) До 28 юни 2030 г. доставчиците на услуги могат да продължат да предоставят своите услуги, като използват продукти, които законосъобразно са използвали за предоставянето на подобни услуги преди тази дата.\n(2) Договори за услуги, сключени преди 28 юни 2025 г., могат да продължат да действат без изменение до изтичането на техния срок, но не по-късно от 5 години след посочената дата.\n(3) Терминалите на самообслужване, които са законно използвани от доставчиците на услуги за предоставянето на услуги преди 28 юни 2025 г., могат да продължат да се използват при предоставянето на подобни услуги до края на техния икономически полезен живот, но не по-дълго от 20 години след пускането им в употреба.\n(4) До 28 юни 2027 г. задълженията по приложение № 2, раздел IV, буква „а“ по отношение на спешните повиквания може да се изпълняват и чрез доставчик на услуги за предаване, включително вградени в операционната система на крайните устройства приложения или други приложения, собствени на икономическия оператор или на трета страна.\n§ 5. \nВ Закона за Националната система за спешни повиквания с единен европейски номер 112 (обн., ДВ, бр. 102 от 2008 г.; изм., бр. 93 от 2009 г., бр. 88 от 2010 г., бр. 51 и 60 от 2016 г., бр. 97 от 2017 г. и бр. 58 от 2019 г.) се правят следните изменения и допълнения:\n1. В чл. 8 се създава ал. 3:\n„(3) Спешните повиквания на хората със слухови или говорни увреждания се обслужват от най-подходящия център за обслужване на спешните повиквания чрез същите комуникационни средства, с които е прието повикването, а именно:\n1. чрез синхронизиран глас и текст (включително текст в реално време), или\n2. когато се предоставя видео – глас, текст (включително текст в реално време) и видео, синхронизирани като цялостен разговор.“\n2. В § 1 от допълнителните разпоредби:\nа) точка 4 се изменя така:\n„4. „Спешно повикване“ е спешно повикване съгласно § 1, т. 74 от допълнителните разпоредби на Закона за електронните съобщения.“;\nб) създават се т. 7, 8 и 9:\n„7. „Най-подходящ център за приемане на спешни повиквания“ е център за приемане на спешни повиквания съгласно § 1, т. 32а от допълнителните разпоредби на Закона за електронните съобщения.\n8. „Текст в реално време“ е разговор под формата на текст от точка до точка или в рамките на конферентна връзка с множество точки, при който подаваният текст се изпраща по начин, който се възприема от получателя като непрекъсната комуникация с предаване на текста символ по символ.\n9. „Услуга за цялостен разговор“ е услуга за цялостен разговор съгласно § 1, т. 72б от допълнителните разпоредби на Закона за електронните съобщения.“\n§ 6. \nВ Закона за Комисията за финансов надзор (обн., ДВ, бр. 8 от 2003 г.; изм., бр. 31, 67 и 112 от 2003 г., бр. 85 от 2004 г., бр. 39, 103 и 105 от 2005 г., бр. 30, 56, 59 и 84 от 2006 г., бр. 52, 97 и 109 от 2007 г., бр. 67 от 2008 г., бр. 24 и 42 от 2009 г., бр. 43 и 97 от 2010 г., бр. 77 от 2011 г., бр. 21, 38, 60, 102 и 103 от 2012 г., бр. 15 и 109 от 2013 г., бр. 34, 62 и 102 от 2015 г., бр. 42 и 76 от 2016 г.; Решение № 10 на Конституционния съд от 2017 г. – бр. 57 от 2017 г.; изм., бр. 62, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 12, 17, 42, 83, 94 и 102 от 2019 г., бр. 26 и 64 от 2020 г., бр. 21 от 2021 г., бр. 16, 25 и 51 от 2022 г. и бр. 8, 60, 65, 84 и 85 от 2023 г.) се правят следните изменения и допълнения:\n1. В чл. 12, ал. 1 се създава т. 29:\n„29. е орган по чл. 54, ал. 1, т. 7 от Закона за изискванията за достъпност на продукти и услуги.“\n2. В чл. 13, ал. 1 се създава т. 47:\n„47. по предложение на ресорния заместник-председател упражнява правомощията по чл. 54, ал. 3 и 4 от Закона за изискванията за достъпност на продукти и услуги.“\n3. В чл. 15, ал. 1:\nа) в т. 6 след думите „Закона за мерките срещу финансирането на тероризма“ се поставя запетая и се добавя „Закона за изискванията за достъпност на продукти и услуги“;\nб) в т. 7 след думите „Закона за мерките срещу финансирането на тероризма“ се поставя запетая и се добавя „Закона за изискванията за достъпност на продукти и услуги“;\nв) създава се т. 24:\n„24. упражнява правомощията на орган по чл. 54, ал. 1, т. 7 от Закона за изискванията за достъпност на продукти и услуги, които не са предоставени в изричната компетентност на комисията.“\n4. В чл. 18, ал. 1, т. 1 и 6 след думите „Закона за мерките срещу финансирането на тероризма“ се поставя запетая и се добавя „Закона за изискванията за достъпност на продукти и услуги“.\n5. В чл. 19, ал. 2, т. 1 след думите „Закона за мерките срещу финансирането на тероризма“ се поставя запетая и се добавя „Закона за изискванията за достъпност на продукти и услуги“.\n§ 7. \nВ Закона за социалните услуги (обн., ДВ, бр. 24 от 2019 г.; изм., бр. 101 от 2019 г.; Решение № 9 на Конституционния съд от 2020 г. – бр. 65 от 2020 г.; изм., бр. 71 и 110 от 2020 г., бр. 14 от 2021 г., бр. 8 и 104 от 2022 г., бр. 108 от 2023 г. и бр. 6 от 2025 г.) в § 1 от допълнителната разпоредба т. 36 се отменя.\n§ 8. \nВ Закона за електронното управление (обн., ДВ, бр. 46 от 2007 г.; изм., бр. 82 от 2009 г., бр. 20 от 2013 г., бр. 40 от 2014 г., бр. 13, 38, 50, 62 и 98 от 2016 г., бр. 88 и 94 от 2018 г., бр. 94 и 102 от 2019 г., бр. 69 и 85 от 2020 г., бр. 15 от 2022 г. и бр. 66 и 80 от 2023 г.) в чл. 58в, ал. 2 се създава т. 3:\n„3. интернет страници и мобилни приложения, за които се прилагат изисквания за достъпност съгласно Закона за изискванията за достъпност на продукти и услуги.“\n§ 9. \nЗаконът влиза в сила от 28 юни 2025 г. с изключение на:\n1. параграф 5, който влиза в сила от 28 юни 2027 г.;\n2. параграф 7, който влиза в сила от деня на обнародването на закона в „Държавен вестник“.\nЗаконът е приет от 51-вото Народно събрание на 28 март 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\nПриложение № 1 към чл. 3, ал. 2\nКРИТЕРИИ ЗА ОЦЕНКА НА ПРЕКОМЕРНАТА ТЕЖЕСТ\nКритерии за извършване и документиране на оценката:\n1. Съотношение между нетните разходи за постигане на съответствие с изискванията за достъпност и общите разходи на икономическите оператори (оперативни и капиталови разходи) при производството, дистрибуцията или вноса на продукта или предлагането на услугата.\nЕлементи, които да се използват при оценката на нетните разходи за постигане на съответствие с изискванията за достъпност:\nа) критерии, свързани с еднократни организационни разходи, които да се вземат предвид при оценката:\nаа) разходи, свързани с допълнителни човешки ресурси с експертен опит относно достъпността;\nбб) разходи, свързани с обучение на персонала и придобиване на компетентност относно достъпността;\nвв) разходи за разработване на нов процес с цел включване на достъпността в разработването на продукти или предоставянето на услуги;\nгг) разходи, свързани с разработването на материали с указания относно достъпността;\nдд) еднократни разходи за разбиране на законодателството относно достъпността;\nб) критерии, свързани с текущите разходи за производство и разработване, които да се вземат предвид при оценката:\nаа) разходи, свързани с проектирането на свързаните с достъпността характеристики на продукта или услугата;\nбб) разходи, направени в хода на производствения процес;\nвв) разходи, свързани с изпитване на продукта или услугата за целите на достъпността;\nгг) разходи, свързани с изготвянето на документация.\n2. Очакваните разходи и ползи за икономическите оператори, включително процеса на производство и инвестициите, спрямо очакваните ползи за хората с увреждания, като се отчитат броят и честотата на използване на конкретния продукт или конкретната услуга.\n3. Съотношение между нетните разходи за постигане на съответствие с изискванията за достъпност и нетната стойност на оборота на икономическия оператор.\nЕлементи, които да се използват при оценката на нетните разходи за постигане на съответствие с изискванията за достъпност:\nа) критерии, свързани с еднократни организационни разходи, които да се вземат предвид при оценката:\nаа) разходи, свързани с допълнителни човешки ресурси с експертен опит относно достъпността;\nбб) разходи, свързани с обучение на персонала и придобиване на компетентност относно достъпността;\nвв) разходи за разработване на нов процес с цел включване на достъпността в разработването на продукти или предоставянето на услуги;\nгг) разходи, свързани с разработването на материали с указания относно достъпността;\nдд) еднократни разходи за разбиране на законодателството относно достъпността;\nб) критерии, свързани с текущите разходи за производство и разработване, които да се вземат предвид в оценката:\nаа) разходи, свързани с проектирането на свързаните с достъпността характеристики на продукта или услугата;\nбб) разходи, направени в хода на производствения процес;\nвв) разходи, свързани с изпитване на продукта или услугата за целите на достъпността;\nгг) разходи, свързани с изготвянето на документация.\nПриложение № 2 към чл. 4 и чл. 46\nИЗИСКВАНИЯ ЗА ДОСТЪПНОСТ НА ПРОДУКТИТЕ И УСЛУГИТЕ\nРаздел I\nИзисквания за достъпност на всички продукти по чл. 2, ал. 1\nПродуктите трябва да бъдат проектирани и произведени по такъв начин, че да се увеличи максимално очакваното им използване от хора с увреждания. Продуктите се придружават от достъпна информация за тяхното функциониране и характеристиките по отношение на достъпността, когато е възможно във или върху продукта.\n1. Изисквания относно предоставянето на информация:\nа) информацията относно употребата на продукта, предоставена върху самия продукт (етикети, указания и предупреждения):\nаа) се предоставя чрез повече от един сетивен канал;\nбб) се представя по разбираем начин;\nвв) се представя на ползвателите по начини, които те могат да възприемат;\nгг) се представя в шрифт с адекватен размер и подходяща форма, като се отчитат предвидимите условия на употреба и като се използва достатъчно контраст, както и регулируемо разстояние между буквите, редовете и абзаците;\nб) указанията за използване на продукта, които не са предоставени върху самия продукт, но които се предоставят при използването на продукта или чрез други средства, като например уебсайт, включително функциите за достъпност на продукта, как да бъдат активирани и оперативната им съвместимост с помощните решения, са достъпни за обществеността при пускането на продукта на пазара и:\nаа) се предоставят чрез повече от един сетивен канал;\nбб) се представят по разбираем начин;\nвв) се представят на ползвателите по начини, които те могат да възприемат;\nгг) се представят в шрифт с адекватен размер и подходяща форма, като се отчитат предвидимите условия на употреба и като се използва достатъчно контраст, както и регулируемо разстояние между буквите, редовете и абзаците;\nдд) що се отнася до съдържанието, указанията се представят в текстови формати, които могат да бъдат използвани за създаване на алтернативни помощни формати, които да бъдат представяни по различни начини и чрез повече от един сетивен канал;\nее) се придружават от алтернативно представяне на всяко нетекстово съдържание;\nжж) включват описание на потребителския интерфейс на продукта (боравене с продукта, контрол и обратна връзка, въвеждане на данни и представяне на обработени от продукта данни), което се предоставя в съответствие с т. 2; в описанието се посочва, за всяка от точките в т. 2, дали продуктът притежава тези характеристики;\nзз) включват описание на функционалността на продукта, представена чрез функции, насочени към удовлетворяване на потребностите на хората с увреждания в съответствие с т. 2; в описанието се посочва, за всяка от точките в т. 2, дали продуктът притежава тези характеристики;\nии) включват описание на софтуера и хардуера на продукта с помощни средства; описанието включва списък на тези помощни средства, които са били изпитани заедно с продукта.\n2. Потребителски интерфейс и проектно решение по отношение на функционалността:\nПродуктът, включително неговият потребителски интерфейс, съдържа характеристики, елементи и функции, които предоставят на хората с увреждания възможността за достъп, възприятие, експлоатация, разбиране и контрол на продукта, като се гарантира, че:\nа) когато продуктът предвижда общуване, включително междуличностно общуване, експлоатация, информация, контрол и ориентация, това става чрез повече от един сетивен канал; това включва предоставяне на алтернативни елементи на зрението, слуха, речта и допира/тактилността;\nб) когато продуктът използва реч, той предоставя алтернативи на речта и гласовото подаване с цел общуване, контрол на експлоатацията и ориентация;\nв) когато продуктът използва визуални елементи, той предоставя гъвкаво увеличение, яркост и контраст с цел общуване, информация и експлоатация, както и осигурява оперативна съвместимост с програми и помощни устройства за използване на интерфейса;\nг) когато продуктът използва цвят, за да предаде информация, да обозначи действие, да изиска ответна реакция или да установи елементи, той осигурява алтернатива на цвета;\nд) когато продуктът използва звукови сигнали, за да предаде информация, да обозначи действие, да изиска ответна реакция или да установи елементи, той осигурява алтернатива на звуковите сигнали;\nе) когато продуктът използва визуални елементи, той предоставя гъвкави начини за постигане на по-ясно изображение;\nж) когато продуктът използва звук, той предоставя на ползвателя контрол на силата и скоростта на звука, подобрени звукови характеристики, включително намаляване на смущаващите звукови сигнали от заобикалящи продукти, и по-ясен звук;\nз) когато продуктът изисква ръчно управление и контрол, той предоставя възможности за последователен контрол и алтернативи на контрола на фината моторика, като се избягва необходимостта от паралелни проверки на изпълнението, и използва части за разпознаване чрез допир;\nи) продуктът избягва режими на работа, които изискват широк обхват и голяма сила;\nк) продуктът избягва предизвикване на фотосензитивни епилептични припадъци;\nл) продуктът защитава правото на неприкосновеност на личния живот на ползвателя, когато той използва характеристиките по отношение на достъпността;\nм) продуктът предоставя алтернатива на установяването и контрола на биометрични данни;\nн) продуктът гарантира съгласуваността на функционалността и дава достатъчна и гъвкава времева рамка за взаимодействие;\nо) продуктът предоставя софтуер и хардуер за взаимодействие с помощните технологии;\nп) продуктът отговаря на следните специфични за сектора изисквания:\nаа) терминали на самообслужване:\nааа) осигуряват технология за преминаване от текст към реч;\nббб) позволяват използването на индивидуални слушалки;\nввв) когато е необходима реакция в определен срок, предупреждават ползвателя чрез повече от един сетивен канал;\nггг) дават възможност за удължаване на даденото време;\nддд) разполагат с подходящ контраст и различими при докосване клавиши и бутони за управление, когато има клавиши и бутони;\nеее) не изискват дадена характеристика по отношение на достъпността да бъде активирана, за да може нуждаещ се от нея потребител да я включи;\nжжж) когато продуктът използва звук или звукови сигнали, той е съвместим с помощни средства и технологии, налични на равнището на Европейския съюз, включително слухови технологии, като например слухови апарати, теленамотки, кохлеарни импланти и спомагателни слухови устройства;\nбб) електронните четци осигуряват технология за преминаване от текст към реч;\nвв) потребителското крайно оборудване с интерактивни възможности за компютърна обработка, използвано за предоставянето на електронни съобщителни услуги:\nааа) когато тези продукти притежават текстови възможности в допълнение към глас, осигурява обработката на текст в реално време и поддържа предаване и възпроизвеждане на звук с високо качество;\nббб) когато тези продукти притежават възможности за видеоизлъчване в допълнение към текст и глас или в съчетание с тях, осигурява провеждането на цялостен разговор, включващ синхронизиран глас, текст в реално време и видео с резолюция, способстваща комуникацията чрез български жестов език;\nввв) осигурява възможност за ефективно безжично свързване със слухови технологии;\nггг)\nизбягва интерференции с помощните средства;\nгг) потребителското крайно оборудване с интерактивни възможности за компютърна обработка, използвано за достъп до аудио-визуални медийни услуги, предоставя на хората с увреждания компонентите на достъпността, осигурени от доставчика на аудио-визуални медийни услуги, с цел достъп, подбор, контрол и персонализиране и изпращане до помощни средства.\n3. Помощни услуги:\nКогато са налични, помощните услуги (бюра за помощ, телефонни центрове, техническа помощ, услуги за предаване и услуги за обучение) предоставят информация относно достъпността на продукта и неговата съвместимост с помощни технологии в достъпни режими на комуникация.\nРаздел II\nИзисквания за достъпност на продуктите по чл. 2, ал. 1, с изключение на терминалите на самообслужване по чл. 2, ал. 1, т. 2\nВ допълнение към изискванията от раздел I се осигурява достъпността на опаковката и указанията на продуктите, обхванати от настоящия раздел, с цел да се увеличи максимално очакваната употреба на продуктите от хора с увреждания. Това означава, че:\nа) се осигурява достъпност на опаковката на продукта, включително информацията, предоставена върху нея (напр. относно отварянето, затварянето, използването, изхвърлянето), в т. ч., ако е предоставена, информация за характеристиките на продукта по отношение на достъпността, и тази информация по отношение на достъпността се предоставя върху опаковката, когато това е осъществимо;\nб) указанията по отношение на инсталирането и поддръжката на продукта, неговото съхранение и изхвърляне, които не са предоставени върху самия продукт, но които се осигуряват чрез други средства, като например уебсайт, трябва да бъдат достъпни за обществеността при пускането на продукта на пазара и да отговарят на следните изисквания:\nаа) предоставят се чрез повече от един сетивен канал;\nбб) представят се по разбираем начин;\nвв) представят се на ползвателите по начини, които те могат да възприемат;\nгг) представят се в шрифт с подходящ размер и форма, като се отчитат предвидимите условия на употреба и като се използва достатъчно контраст, както и регулируемо разстояние между буквите, редовете и абзаците;\nдд)\nсъдържанието на инструкциите трябва да бъде предоставено в текстови формати, които могат да бъдат използвани за създаване на алтернативни помощни формати, които да бъдат представяни по различни начини и чрез повече от един сетивен канал, и\nее) указанията, съдържащи нетекстово съдържание, се придружават от алтернативно представяне на това съдържание.\nРаздел III\nИзисквания за достъпност на всички услуги по чл. 2, ал. 2, с изключение на градските, крайградските и регионалните транспортни услуги по чл. 2, ал. 2, т. 4\nС цел да се увеличи максимално очакваното използване от хората с увреждания, предоставянето на услуги се осъществява, като:\nа) се гарантира достъпността на продуктите, използвани при предоставянето на услугата, в съответствие с раздел I и, където е приложимо, раздел II;\nб) се предоставя информация относно функционирането на услугата, а когато при предоставянето на услугата се използват продукти – връзката на услугата с тези продукти, както и информация относно техните характеристики по отношение на достъпността и оперативната им съвместимост с помощните средства и оборудване:\nаа) посредством предоставяне на информацията чрез повече от един сетивен канал;\nбб) посредством представяне на информацията по разбираем начин;\nвв) посредством представяне на информацията на ползвателите по начини, които те могат да възприемат;\nгг) посредством предоставяне на информационното съдържание в текстови формати, които могат да бъдат използвани за създаване на алтернативни помощни формати, които да бъдат представяни по различни начини от ползвателите и посредством повече от един сетивен канал;\nдд) посредством използване на шрифт с адекватен размер и подходяща форма, като се отчитат предвидимите условия на употреба и като се използва достатъчно контраст, както и регулируемо разстояние между буквите, редовете и абзаците;\nее) посредством допълване на всяко нетекстово съдържание с алтернативно представяне на това съдържание, и\nжж) посредством предоставяне на електронна информация, необходима за предоставянето на услугата по последователен и адекватен начин, така че тя да стане достъпна за сетивата, функционално пригодна, разбираема и надеждна;\nв) се осигурява достъпността на уебсайтовете, включително свързаните онлайн приложения и услугите, базирани на мобилни устройства, включително мобилните приложения, по последователен и адекватен начин, като стават достъпни за сетивата, функционално пригодни, разбираеми и надеждни;\nг) когато са налични, помощните услуги (бюра за помощ, телефонни центрове, техническа помощ, услуги за предаване и услуги за обучение) предоставят информация относно достъпността на услугата и нейната съвместимост с помощни технологии в достъпни режими на комуникация.\nРаздел IV\nДопълнителни изисквания за достъпност на конкретни услуги\nС цел да се увеличи максимално очакваното им използване от хора с увреждания, предоставянето на услуги се осъществява, като се включват функции, практики, политики и процедури, както и промени в действието на услугите с оглед на удовлетворяване на потребностите на хората с увреждания и осигуряване на оперативна съвместимост с помощни технологии:\nа) при електронните съобщителни услуги, включително спешните повиквания по смисъла на Закона за електронните съобщения:\nаа) предоставя се текст в реално време в допълнение на гласовото повикване;\nбб) предоставя се цялостен разговор, при който се предоставя видео в допълнение към гласовото повикване;\nвв) гарантира се, че спешното повикване, при което се използват глас, текст (в т.ч. текст в реално време), е синхронизирано, а когато се предоставя видео, е синхронизирано също под формата на цялостен разговор и се изпраща от доставчиците на електронни съобщителни услуги на най-подходящия център за приемане на спешни повиквания;\nб) услуги, предоставящи достъп до аудио-визуални медийни услуги:\nаа) предоставят се електронни програмни указатели, които са достъпни за сетивата, функционално пригодни, разбираеми и надеждни и предоставят информация относно наличната достъпност;\nбб) гарантира се, че компонентите на достъпността (услугите за достъп) на аудио-визуалните медийни услуги, например субтитри за лица с глухота и лица с увреден слух, аудиоописание, аудиосубтитри и превод на български жестов език, са предадени изцяло с подходящо качество за точно представяне и са синхронизирани със звук и видео, като позволяват потребителски контрол върху тяхното представяне и използване;\nв) услуги за въздушен, автобусен и железопътен превоз на пътници и превоз на пътници по вода, с изключение на градски и крайградски транспортни услуги и регионални транспортни услуги:\nаа) гарантира се предоставянето на информация за достъпността на превозните средства, заобикалящата инфраструктура и архитектурната среда, както и за помощта, оказвана на хората с увреждания;\nбб) гарантира се предоставянето на информация за интелигентно издаване на билети (електронна резервация, резервиране на билети и др.), информация за пътуването в реално време (разписания, информация за смущения на трафика, връзки, продължаване на пътуването с други видове транспорт и др.) и допълнителна информация за обслужването (например персонал на гарите, асансьори, които не са в изправност, или услуги, които временно не са на разположение);\nг) градски и крайградски транспортни услуги и регионални транспортни услуги: гарантира се достъпността на терминалите на самообслужване, използвани при предоставянето на услугите в съответствие с раздел I;\nд) потребителски банкови услуги:\nаа) предоставят се методи за идентификация, електронни подписи, сигурност и платежни услуги, които са достъпни за сетивата, функционално пригодни, разбираеми и надеждни;\nбб) гарантира се разбираемостта на информацията, без да се превишава нивото на сложност В2 (самостоятелно ниво на владеене) от Общата европейска референтна рамка за езиците на Съвета на Европа;\nе) електронни книги:\nаа) гарантира се, че, когато електронна книга съдържа аудио в допълнение към текста, тя предоставя синхронизиран текст и аудио;\nбб) гарантира се, че цифровите файлове на електронната книга не възпрепятстват правилното функциониране на помощните технологии;\nвв) гарантира се достъп до съдържанието, разглеждането на съдържанието и оформлението на файла, включително динамичното оформление, предоставянето на структура, гъвкавост и избор при представянето на съдържанието;\nгг) прави се възможно алтернативно предаване на съдържанието и неговата оперативна съвместимост с различни помощни технологии по начин, който е лесен за възприемане от сетивата, разбираем, функционално пригоден и надежден;\nдд) осигурява се лесното им намиране чрез предоставянето на информация посредством метаданни относно характеристиките им по отношение на достъпността;\nее) гарантира се, че мерките за управление на цифровите права не блокират характеристиките по отношение на достъпността;\nж) услуги за електронна търговия:\nаа) предоставя се информация относно достъпността на продуктите и услугите, които са в продажба, когато тази информация се предоставя от отговорния икономически оператор;\nбб) гарантира се достъпността на функционалността с цел идентификация, сигурност и плащане, когато се доставя като част от услугата, вместо продукт, като се направи достъпна за сетивата, функционално пригодна, разбираема и надеждна;\nвв) предоставят се методи за идентификация, електронни подписи и платежни услуги, които са достъпни за сетивата, функционално пригодни, разбираеми и надеждни.\nРаздел V\nИзисквания за достъпност по отношение на характеристики, елементи или функции на продукти и услуги по чл. 60\nПрезумпцията за изпълнение на съответните задължения, установени в други актове на Европейския съюз по отношение на характеристики, елементи или функции на продукти и услуги, изисква следното:\n1. Продукти:\nа) достъпността на информацията за функционирането и за характеристиките по отношение на достъпността, свързани с продуктите, отговаря на съответните елементи, предвидени в раздел I, т. 1, а именно информацията за употребата на продукта, предоставена върху самия продукт, и указанията за използване на продукта, които не са предоставени върху самия продукт, но се предоставят при използването на продукта или чрез други средства, например уебсайт;\nб) достъпността на характеристиките, елементите и функциите на потребителския интерфейс и проектното решение по отношение на функционалността на продуктите отговарят на съответните изисквания за достъпност на този потребителски интерфейс или това проектно решение по отношение на функционалността, предвидени в раздел I, т. 2;\nв) достъпността на опаковката, включително информацията, предоставена в нея, и указанията за инсталиране и поддръжка, съхранение и изхвърляне на продукта, които не са предоставени върху самия продукт, но се осигуряват чрез други средства, например уебсайт, с изключение на терминалите на самообслужване, отговаря на съответните изисквания за достъпност, предвидени в раздел II.\n2. Услуги:\nДостъпността на характеристиките, елементите и функциите на услугите отговаря на съответните изисквания за достъпност за тези характеристики, елементи и функции, определени в раздели III и IV.\nРаздел VI\nКритерии относно функционалните показатели\nС оглед на това максимално да се увеличи предвидимото използване от хора с увреждания, когато изискванията за достъпност, предвидени в раздели I – V, не се отнасят до една или повече функции на проектирането и производството на продукти или предоставянето на услуги, тези функции или средства са достъпни, като се спазват съответните критерии за функционалните показатели.\nТези критерии за функционалните показатели могат да се използват само като алтернатива на едно или повече специфични технически изисквания, когато те са посочени в изискванията за достъпност, единствено в случаите, когато прилагането на съответните критерии за функционалните показатели съответства на изискванията за достъпност и се установи, че проектирането и производството на продукти и предоставянето на услуги водят до еквивалентна или повишена достъпност за предполагаемото използване от хора с увреждания:\nа) използване без зрение\nкогато продуктът или услугата предоставя зрителни режими на работа, се осигурява поне един режим на работа, който не изисква зрение;\nб) използване с ограничено зрение\nкогато продуктът или услугата предоставя зрителни режими на работа, се осигурява поне един режим на работа, който дава възможност на ползвателите да боравят с продукта с ограничено зрение;\nв) използване без възприемане на цвят\nкогато продуктът или услугата предоставя зрителни режими на работа, се осигурява поне един режим на работа, който не изисква възприемане на цвят от ползвателя;\nг) използване без слух\nкогато продуктът или услугата предоставя звукови режими на работа, се осигурява поне един режим на работа, който не изисква слух/звук;\nд) използване с ограничен слух\nкогато продуктът или услугата предоставя звукови режими на работа, се осигурява поне един режим на работа с подобрени аудиохарактеристики, които дават възможност на ползвателите с ограничен слух да боравят с продукта;\nе) използване без гласови способности\nкогато продуктът или услугата изисква гласова намеса от ползвателите, се осигурява поне един режим на работа, който не изисква такава; гласовата намеса включва произвеждани звуци от говорния апарат, като говор, подсвирване или цъкане с език;\nж) използване с ограничени способности за боравене с ръце или сила\nкогато продуктът или услугата изисква ръчни действия, се осигурява поне един режим на работа, който позволява на ползвателите да го използват чрез алтернативни действия, за които не се изисква управление и боравене чрез фина моторика, сила на ръката или задействането на повече от един бутон за управление в един и същ момент;\nз) използване с ограничен обхват\nфункционалните елементи на продуктите трябва да могат да бъдат достигнати от всички ползватели; когато продуктът или услугата предоставя ръчен режим на работа, се осигурява поне един режим на работа при ограничен обхват и ограничена сила;\nи) свеждане до минимум на риска от предизвикване на фотосензитивни епилептични припадъци\nкогато продуктът предоставя зрителни режими на работа, той избягва режими на работа, които предизвикват фотосензитивни епилептични припадъци;\nк) използване с ограничени когнитивни способности\nпродуктът или услугата предоставя поне един режим на работа, включващ характеристики, които го правят по-опростен и по-лесен за ползване;\nл) неприкосновеност на личния живот\nкогато продуктът или услугата включва характеристики, които са предвидени за достъпност, се предоставя поне един режим на работа, който запазва неприкосновеността на личния живот при използването на характеристиките за достъпност.\nПриложение № 3 към чл. 7\nПРОЦЕДУРА ЗА ОЦЕНЯВАНЕ НА СЪОТВЕТСТВИЕТО НА ПРОДУКТИ\n1. Вътрешен производствен контрол\nВътрешен производствен контрол е процедурата за оценяване на съответствието, чрез която производителят изпълнява задълженията си по т. 2, 3 и 4 и гарантира и декларира на своя отговорност, че съответните продукти отговарят на съответните изисквания за достъпност по чл. 4.\n2. Техническа документация\nТехническата документация се изготвя от производителя. Техническата документация позволява да се оцени съответствието на продукта със съответните изисквания за достъпност по чл. 4, и – в случай че производителят се е позовал на чл. 3 – доказва, че съответните изисквания за достъпност биха довели до основно изменение или биха наложили прекомерна тежест. Техническата документация определя приложимите изисквания и обхваща, доколкото е необходимо за оценяването, проекта, производството и действието на продукта.\nТехническата документация съдържа, когато е приложимо, най-малко следните елементи:\nа) общо описание на продукта;\nб) списък на хармонизираните стандарти и на технически спецификации, приети на основание чл. 15, параграф 3 от Директива (ЕС) 2019/882, данните за които са публикувани в „Официален вестник“ на Европейския съюз, приложени изцяло или частично, и описания на решенията, приети с цел изпълнение на съответните изисквания за достъпност по чл. 4, когато тези хармонизирани стандарти или технически спецификации не са били приложени; при частично приложени хармонизирани стандарти или технически спецификации техническата документация посочва частите, които са приложени.\n3. Производство\nПроизводителят взема всички необходими мерки за това производственият процес и неговото наблюдение да осигурят съответствието на произведените продукти с техническата документация, посочена в т. 2, и с изискванията за достъпност по чл. 4.\n4. Маркировка „CE“ и ЕС декларация за съответствие\n4.1. Производителят нанася маркировката „СЕ“ върху всеки отделен продукт, който отговаря на приложимите изисквания за достъпност по чл. 4.\n4.2. Производителят съставя писмена ЕС декларация за съответствие за модела на продукта. В ЕС декларацията за съответствие се посочва продуктът, за който е съставена.\nКопие от ЕС декларацията за съответствие се предоставя на съответните органи при поискване.\n5. Упълномощен представител\nЗадълженията на производителя по т. 4 могат да бъдат изпълнявани от негов упълномощен представител, от негово име и на негова отговорност, при условие че са посочени в пълномощното.\nПриложение № 4 към чл. 8, ал. 3\nЕС ДЕКЛАРАЦИЯ ЗА СЪОТВЕТСТВИЕ\n1. № xxxxxx (уникални идентификационни данни на продукта):\n2. Име и адрес на производителя и, когато е приложимо, на неговия упълномощен представител:\n3. Настоящата декларация за съответствие е издадена на отговорността на производителя.\n4. Предмет на декларацията (идентификация на продукта, позволяваща проследяването му. Може да включва изображение, когато е уместно):\n5. Предметът на декларацията, описан по-горе, отговаря на Директива (ЕС) 2019/882 и на следните актове на законодателството на Европейския съюз за хармонизация:\n6. Позоваване на използваните хармонизирани стандарти, на технически спецификации, приети на основание чл. 15, параграф 3 от Директива (ЕС) 2019/882, или на други спецификации, по отношение на които се декларира съответствие:\n7. Допълнителна информация:\nПодписано за и от името на: …\n(място и дата на издаването)\n(име, длъжност)(подпис)\nПриложение № 5 към чл. 50, ал. 2\nИНФОРМАЦИЯ ЗА УСЛУГИТЕ, ОТГОВАРЯЩИ НА ИЗИСКВАНИЯТА ЗА ДОСТЪПНОСТ\n1. Доставчикът на услугата включва информацията, чрез която се прави оценка по какъв начин услугата отговаря на изискванията за достъпност по чл. 46 в общите условия или в друг еквивалентен документ. Тази информация представя точно приложимите изисквания и обхваща, доколкото е необходимо за нуждите на оценяването, проекта и действието на услугата. Освен изискванията за предоставяне на обща информация на потребителите съгласно Закона за защита на потребителите в информацията се включват, когато е приложимо, следните елементи:\nа) общо описание на услугата в достъпни формати;\nб) описания и обяснения, необходими за разбиране на начина на действие на услугата;\nв) описание по какъв начин по отношение на услугата са изпълнени съответните изисквания за достъпност по чл. 46.\n2. За да постигне съответствие с т. 1, доставчикът на услугата може да приложи изцяло или отчасти хармонизирани стандарти и технически спецификации, приети на основание чл. 15, параграф 3 от Директива (ЕС) 2019/882, чиито данни са публикувани в „Официален вестник“ на Европейския съюз.\n3. Доставчикът на услугата предоставя информация, показваща, че процесът на предоставяне на услугата и неговото наблюдение гарантират съответствието на услугата с т. 1 и с приложимите изисквания за достъпност по чл. 46.\n1761"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166108",
    "meta": [],
    "text": "УКАЗ № 55\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за ратифициране на Международен договор (Letter of Offer and Acceptance – LOA) BU-B-UCQ „Придобиване на управляеми противотанкови ракети „Javelin“, приет от 51-вото Народно събрание на 26 март 2025 г.\n \nИздаден в София на 28 март 2025 г. \n \nПрезидент на Републиката: \nРумен\n \nРадев\n \nПодпечатан с държавния печат.\n \nМинистър на правосъдието:\n \nГеорги Георгиев\n \nЗАКОН\nза ратифициране на Международен договор (Letter of Offer and Acceptance – LOA) BU-B-UCQ „Придобиване на управляеми противотанкови ракети „Javelin“\n \nЧл. 1.\n Ратифицира Международен договор (Letter of Offer and Acceptance – LOA) BU-B-UCQ „Придобиване на управляеми противотанкови ракети „Javelin“, подписан на 17 октомври 2024 г. в Съединените американски щати и на 27 декември 2024 г. в София. \n \nЧл. 2.\n Договорът по чл. 1 да не се обнародва в „Държавен вестник“.\n \nЗаключителна разпоредба\n \nПараграф единствен.\n Законът влиза в сила от деня на обнародването му в „Държавен вестник“.\n \nЗаконът е приет от 51-вото Народно събрание на 26 март 2025 г. и е подпечатан с официалния печат на Народното събрание.\n \nПредседател на Народното събрание:\n Наталия Киселова\n \n1684"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166101",
    "meta": [],
    "text": "УКАЗ № 52\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за бюджета на Националната здравноосигурителна каса за 2025 г., приет от 51-вото Народно събрание на 19 март 2025 г.\nИздаден в \nСофия на 24 март 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\n \nза бюджета на Националната здравноосигурителна каса за 2025 г.\nЧл. 1. \n(1) Приема бюджета на Националната здравноосигурителна каса (НЗОК) за 2025 г. по приходи и трансфери – всичко на обща сума 9 474 716,2 хил. лв., както следва:\n    \n        \n            \n            \n№ по ред\n            \n            \n            \nПоказатели\n            \n            \n            \nСума\n            \n(в хил. лв.)\n            \n        \n        \n            \n            \n1\n            \n            \n            \n2\n            \n            \n            \n3\n            \n        \n        \n            \n            \nI.\n            \n            \n            \nПРИХОДИ И ТРАНСФЕРИ – ВСИЧКО\n            \n            \n            \n9 474 716,2\n            \n        \n        \n            \n            \n1.\n            \n            \n            \nЗдравноосигурителни приходи\n            \n            \n            \n9 256 409,0\n            \n        \n        \n            \n            \n1.1.\n            \n            \n            \nЗдравноосигурителни вноски\n            \n            \n            \n5 746 704,3\n            \n        \n        \n            \n            \n1.2.\n            \n            \n            \nТрансфери за здравно осигуряване\n            \n            \n            \n3 509 704,7\n            \n        \n        \n            \n            \n2.\n            \n            \n            \nНеданъчни приходи\n            \n            \n            \n27 174,9\n            \n        \n        \n            \n            \n3.\n            \n            \n            \nПолучени трансфери от Министерството на здравеопазването за:\n            \n            \n            \n191 132,3\n            \n        \n        \n            \n            \n3.1.\n            \n            \n            \nЛекарствени продукти – ваксини и дейности по чл. 82, ал. 2, т. 3 от Закона за здравето\n            \n            \n            \n27 937,7\n            \n        \n        \n            \n            \n3.2.\n            \n            \n            \nДейности за здравно неосигурени лица по чл. 82, ал. 1, т. 1а, 2, 3а и 6б от Закона за здравето\n            \n            \n            \n8 789,0\n            \n        \n        \n            \n            \n3.3.\n            \n            \n            \nСуми по чл. 37, ал. 6 от Закона за здравното осигуряване\n            \n            \n            \n16 035,0\n            \n        \n        \n            \n            \n3.4.\n            \n            \n            \nДейности във връзка с лечение на лица до 18-годишна възраст по чл. 82, ал. 1а, 3 и 6 от Закона за здравето и на лица над 18-годишна възраст по чл. 82, ал. 1а, 3 и 6 от Закона за здравето\n            \n            \n            \n83 370,6\n            \n        \n        \n            \n            \n3.5.\n            \n            \n            \nПомощни средства, приспособления, съоръжения и медицински изделия за хората с увреждания, извън обхвата на задължителното здравно осигуряване\n            \n            \n            \n55 000,0\n            \n        \n    \n(2) Приема бюджета на НЗОК за 2025 г. по разходи и трансфери – всичко на обща сума 9 474 716,2 хил. лв., както следва:\n    \n        \n            \n            \n№\n            \nпо ред\n            \n            \n            \nПоказатели\n            \n            \n            \nСума\n            \n(в хил. лв.)\n            \n        \n        \n            \n            \n1\n            \n            \n            \n2\n            \n            \n            \n3\n            \n        \n    \n    \n        \n            \n            \nII.\n            \n            \n            \nРАЗХОДИ И ТРАНСФЕРИ – ВСИЧКО\n            \n            \n            \n9 474 716,2\n            \n        \n        \n            \n            \n1.\n            \n            \n            \nРазходи\n            \n            \n            \n9 474 716,2\n            \n        \n        \n            \n            \n1.1.\n            \n            \n            \nТекущи разходи\n            \n            \n            \n9 192 023,9\n            \n        \n        \n            \n            \n1.1.1.\n            \n            \n            \nРазходи за персонал\n            \n            \n            \n91 802,7\n            \n        \n        \n            \n            \n1.1.2.\n            \n            \n            \nИздръжка на административните дейности\n            \n            \n            \n35 210,0\n            \n        \n        \n            \n            \n1.1.3.\n            \n            \n            \nЗдравноосигурителни плащания\n            \n            \n            \n8 873 878,9\n            \n        \n        \n            \n            \n1.1.3.1.\n            \n            \n            \nздравноосигурителни плащания за първична извънболнична медицинска помощ\n            \n            \n            \n647 577,6\n            \n        \n        \n            \n            \n1.1.3.2.\n            \n            \n            \nздравноосигурителни плащания за специализирана извънболнична медицинска помощ (включително за комплексно диспансерно (амбулаторно) наблюдение)\n            \n            \n            \n658 218,6\n            \n        \n        \n            \n            \n1.1.3.3.\n            \n            \n            \nздравноосигурителни плащания за дентална помощ (включително за заплащане изработката на медицинско изделие „тотална зъбна протеза“)\n            \n            \n            \n416 466,2\n            \n        \n        \n            \n            \n1.1.3.4.\n            \n            \n            \nздравноосигурителни плащания за медико-диагностична дейност\n            \n            \n            \n303 859,4\n            \n        \n        \n            \n            \n1.1.3.5.\n            \n            \n            \nздравноосигурителни плащания за: лекарствени продукти, медицински изделия и диетични храни за специални медицински цели за домашно лечение на територията на страната; за заплащане на дейностите по отпускане на лекарствени продукти, включени в Позитивния лекарствен списък по чл. 262, ал. 6, т. 1 от Закона за лекарствените продукти в хуманната медицина с ниво на заплащане 100 на сто, медицински изделия и диетични храни за специални медицински цели за домашно лечение, и финансиране на аптеки по критериите по чл. 45, ал. 17, т. 4б от Закона за здравното осигуряване; за лекарствени продукти за лечение на злокачествени заболявания, включени в пакета здравни дейности, гарантиран от бюджета на НЗОК, и прилагани в условията на болничната медицинска помощ, които НЗОК заплаща извън стойността на оказваните медицински услуги; лекарствени продукти за домашно лечение на територията на страната за вродени коагулопатии и при животозастрашаващи кръвоизливи и спешни оперативни и инвазивни интервенции при пациенти с коагулопатии, включени в пакета здравни дейности, гарантиран от бюджета на НЗОК, и прилагани в условията на болнична медицинска помощ, които НЗОК заплаща извън стойността на оказваните медицински услуги:\n            \n            \n            \n2 368 531,1\n            \n        \n        \n            \n            \n1.1.3.5.1.\n            \n            \n            \nв т.ч. за заплащане на дейностите по отпускане на лекарствени продукти, включени в Позитивния лекарствен списък по чл. 262, ал. 6, т. 1 от Закона за лекарствените продукти в хуманната медицина с ниво на заплащане 100 на сто, медицински изделия, за които стойността, която НЗОК заплаща, е равна на цената по смисъла на § 1, т. 29а от допълнителните разпоредби на Закона за медицинските изделия, и диетични храни за специални медицински цели за домашно лечение, и до 11 млн. лв. за финансиране на аптеки по критериите по чл. 45, ал. 17, т. 4б от Закона за здравното осигуряване\n            \n            \n            \n77 495,4\n            \n        \n        \n            \n            \n1.1.3.5.2.\n            \n            \n            \nв т.ч. за медицински изделия за домашно лечение на територията на страната\n            \n            \n            \n45 156,6\n            \n        \n        \n            \n            \n1.1.3.5.3.\n            \n            \n            \nв т.ч. за лекарствени продукти и диетични храни за специални медицински цели за домашно лечение на територията на страната\n            \n            \n            \n1 117 251,7\n            \n        \n        \n            \n            \n1.1.3.5.3.1.\n            \n            \n            \nв т.ч. за лекарствени продукти за домашно лечение на територията на страната, назначени с протокол, за които се извърша експертиза по чл. 78, т. 2 от Закона за здравното осигуряване, с изключение на тези по т. 1.1.3.5.5, изречение първо\n            \n            \n            \n719 835,2\n            \n        \n        \n            \n            \n1.1.3.5.3.2.\n            \n            \n            \nв т.ч. за лекарствени продукти за домашно лечение на територията на страната, назначени без протокол, за които не се извършва експертиза по чл. 78, т. 2 от Закона за здравното осигуряване и за лекарствени продукти по лекарско предписание за домашно лечение на остри инфекциозни заболявания, включително антибактериални лекарствени продукти, на територията на страната на лица до 7-годишна възраст\n            \n            \n            \n390 325,9\n            \n        \n        \n            \n            \n1.1.3.5.3.3.\n            \n            \n            \nв т.ч. за диетични храни за специални медицински цели за домашно лечение на територията на страната\n            \n            \n            \n7 090,6\n            \n        \n        \n            \n            \n1.1.3.5.4.\n            \n            \n            \nв т.ч. за лекарствени продукти за лечение на злокачествени заболявания, включени в пакета здравни дейности, гарантиран от бюджета на НЗОК, и прилагани в условията на болнична медицинска помощ, които НЗОК заплаща извън стойността на оказваните медицински услуги, с изключение на тези по т. 1.1.3.5.6\n            \n            \n            \n1 050 212,0\n            \n        \n        \n            \n            \n1.1.3.5.5.\n            \n            \n            \nв т.ч. за лекарствени продукти за вродени коагулопатии за домашно лечение на територията на страната; лекарствени продукти при животозастрашаващи кръвоизливи и спешни оперативни и инвазивни интервенции при пациенти с коагулопатии, включени в пакета здравни дейности, гарантиран от бюджета на НЗОК, и прилагани в условията на болнична медицинска помощ, които НЗОК заплаща извън стойността на оказваните медицински услуги\n            \n            \n            \n52 415,4\n            \n        \n        \n            \n            \n1.1.3.5.6.\n            \n            \n            \nв т.ч. за антинеопластични лекарствени продукти по чл. 6, ал. 1, прилагани при базова химиотерапия за лечение на злокачествени заболявания, включени в пакета здравни дейности, гарантиран от бюджета на НЗОК, и прилагани в условията на болнична медицинска помощ, които НЗОК заплаща извън стойността на оказваните медицински услуги\n            \n            \n            \n26 000,0\n            \n        \n        \n            \n            \n1.1.3.6.\n            \n            \n            \nздравноосигурителни плащания за медицински изделия, прилагани в болничната медицинска помощ, които НЗОК заплаща извън стойността на оказваните медицински услуги \n            \n            \n            \n207 342,1\n            \n        \n        \n            \n            \n1.1.3.6.1.\n            \n            \n            \nв т.ч. медицински изделия за биомаркерна диагностика при онкологични заболявания, прилагани в болничната медицинска помощ, които НЗОК заплаща извън стойността на оказваните медицински услуги\n            \n            \n            \n5 000\n            \n        \n        \n            \n            \n1.1.3.7.\n            \n            \n            \nздравноосигурителни плащания за болнична медицинска помощ \n            \n            \n            \n4 155 279,6\n            \n        \n        \n            \n            \n1.1.3.7.1.\n            \n            \n            \nв т.ч. за здравноосигурителни плащания за дейностите в болничната медицинска помощ\n            \n            \n            \n4 087 279,6\n            \n        \n        \n            \n            \n1.1.3.7.2.\n            \n            \n            \nв т.ч. за финансиране осигуряването на медицински персонал в лечебните заведения по чл. 55, ал. 2, т. 3в, буква „а“ от Закона за здравното осигуряване за болнична помощ\n            \n            \n            \n34 000,0\n            \n        \n        \n            \n            \n1.1.3.7.3.\n            \n            \n            \nв т.ч. за финансиране осигуряването на медицински персонал в лечебни заведения за болнична помощ по чл. 55, ал. 2, т. 3в, буква „б“ от Закона за здравното осигуряване\n            \n            \n            \n34 000,0\n            \n        \n        \n            \n            \n1.1.3.8.\n            \n            \n            \nдруги здравноосигурителни плащания\n            \n            \n            \n116 604,3\n            \n        \n        \n            \n            \n1.1.3.8.1.\n            \n            \n            \nв т.ч. за медицинска помощ, оказана в съответствие с правилата за координация на системите за социална сигурност и за поставяне на ваксини срещу COVID-19 за здравноосигурени лица \n            \n            \n            \n116 604,3\n            \n        \n        \n            \n            \n1.1.4.\n            \n            \n            \nПлащания от трансфери от Министерството на здравеопазването по ал. 1, ред 3 за:\n            \n            \n            \n191 132,3\n            \n        \n        \n            \n            \n1.1.4.1.\n            \n            \n            \nлекарствени продукти – ваксини и дейности по чл. 82, ал. 2, т. 3 от Закона за здравето\n            \n            \n            \n27 937,7\n            \n        \n        \n            \n            \n1.1.4.2.\n            \n            \n            \nдейности за здравно неосигурени лица по чл. 82, ал. 1, т. 1а, 2, 3а и 6б от Закона за здравето\n            \n            \n            \n8 789,0\n            \n        \n        \n            \n            \n1.1.4.3.\n            \n            \n            \nсуми по чл. 37, ал. 6 от Закона за здравното осигуряване\n            \n            \n            \n16 035,0\n            \n        \n        \n            \n            \n1.1.4.4.\n            \n            \n            \nдейности във връзка с лечение на лица до 18-годишна възраст по чл. 82, ал. 1а, 3 и 6 от Закона за здравето и на лица над 18-годишна възраст по чл. 82, ал. 1а, 3 и 6 от Закона за здравето\n            \n            \n            \n83 370,6\n            \n        \n        \n            \n            \n1.1.4.5.\n            \n            \n            \nпомощни средства, приспособления, съоръжения и медицински изделия за хората с увреждания, извън обхвата на задължителното здравно осигуряване\n            \n            \n            \n55 000,0\n            \n        \n        \n            \n            \n1.2.\n            \n            \n            \nПридобиване на нефинансови активи\n            \n            \n            \n5 000,0\n            \n        \n        \n            \n            \n1.3.\n            \n            \n            \nРезерв, включително за непредвидени и неотложни разходи\n            \n            \n            \n277 692,3\n            \n        \n    \n(3) Приема бюджета на НЗОК за 2025 г. с балансирано бюджетно салдо.\nЧл. 2. \nРазмерът на задължителната здравноосигурителна вноска за 2025 г. е 8 на сто.\nЧл. 3. \n(1) В рамките на стойностите по чл. 1, ал. 2, ред 1.1.3.2 и ред 1.1.3.4 за прилагане на чл. 55а от Закона за здравното осигуряване, на Националния рамков договор (НРД) за медицинските дейности за 2023 – 2025 г. и на анексите по чл. 53, ал. 3 от Закона за здравното осигуряване, а когато не са приети такива – на решението по чл. 54, ал. 9 от Закона за здравното осигуряване, НЗОК утвърждава за всяка районна здравноосигурителна каса (РЗОК) и за всяко тримесечие към договорите с изпълнителите на извънболнична първична и на извънболнична специализирана медицинска помощ:\n1. броя на назначаваните специализирани медицински дейности в съответствие с чл. 1, ал. 2, ред 1.1.3.2 от пакета по чл. 2, ал. 1 от Закона за здравното осигуряване;\n2. стойността на назначаваните медико-диагностични дейности в съответствие с чл. 1, ал. 2, ред 1.1.3.4 от пакета по чл. 2, ал. 1 от Закона за здравното осигуряване.\n(2) Директорите на РЗОК в рамките на броя и стойностите по ал. 1:\n1. разпределят утвърдените брой и стойности на дейностите по ал. 1 по изпълнители на извънболнична първична и на извънболнична специализирана медицинска помощ за съответната РЗОК;\n2. закупуват от изпълнителите на специализирана извънболнична медицинска помощ обеми в рамките на стойностите по чл. 1, ал. 2, ред 1.1.3.2 и от изпълнителите на медико-диагностична дейност – обеми в рамките на стойностите по чл. 1, ал. 2, ред 1.1.3.4;\n3. анализират и отчитат тримесечно пред надзорния съвет на НЗОК дейността си по т. 1 и 2.\n(3) Надзорният съвет на НЗОК приема правила за условията и реда за прилагане на ал. 1 и 2.\n(4) Условията и редът за наблюдение, анализ и контрол по изпълнението на обемите по чл. 55а от Закона за здравното осигуряване и на стойностите по ал. 1 се определят в Националния рамков договор за медицинските дейности за 2023 – 2025 г. и анексите по чл. 53, ал. 3 от Закона за здравното осигуряване, а когато не са приети такива – в решението по чл. 54, ал. 9 от Закона за здравното осигуряване.\nЧл. 4. \n(1) В рамките на стойностите по чл. 1, ал. 2, ред 1.1.3.5.4, ред 1.1.3.5.5, ред 1.1.3.5.6, ред 1.1.3.6 и ред 1.1.3.7.1 за прилагане на чл. 55а от Закона за здравното осигуряване и на Националния рамков договор за медицинските дейности за 2023 – 2025 г. и анексите по чл. 53, ал. 3 от Закона за здравното осигуряване, а когато не са приети такива – на решението по чл. 54, ал. 9 от Закона за здравното осигуряване:\n1. надзорният съвет на НЗОК:\nа) утвърждава за всяка РЗОК годишна обща стойност на разходите за здравноосигурителни плащания, разпределена по месеци;\nб) утвърждава стойности на разходите по буква „а“ и по изпълнители на болнична медицинска помощ, разпределена по месеци;\nв) наблюдава, анализира и коригира стойността на разходите по буква „а“ на тримесечие;\n2. директорите на РЗОК:\nа) предлагат на надзорния съвет на НЗОК чрез управителя на НЗОК индикативни стойности на разходите по т. 1, букви „а“ и „б“, разпределени по месеци и по изпълнители на болнична медицинска помощ за съответната РЗОК, и наблюдават разходването на утвърдените стойности на разходите по т. 1, букви „а“ и „б“ по месеци и на тримесечие;\nб) закупуват от изпълнителите на болнична медицинска помощ обем здравни дейности от пакета по чл. 2, ал. 1 от Закона за здравното осигуряване в рамките на стойностите по т. 1, буква „а“;\nв) анализират и отчитат на тримесечие пред надзорния съвет на НЗОК дейността си по букви „а“ и „б“.\n(2) Надзорният съвет на НЗОК анализира и контролира стойностите по ал. 1, т. 2, буква „а“ на тримесечие.\n(3) Надзорният съвет на НЗОК наблюдава и контролира дейността по ал. 1, т. 2, буква „б“ на тримесечие.\n(4) Надзорният съвет на НЗОК приема правила за условията и реда за прилагане на ал. 1, 2 и 3.\n(5) Условията и редът за наблюдение, анализ и контрол по изпълнението на обемите по чл. 55а от Закона за здравното осигуряване и на стойностите по ал. 1 от изпълнителите на болнична медицинска помощ се определят в Националния рамков договор за медицинските дейности за 2023 – 2025 г. и в анексите по чл. 53, ал. 3 от Закона за здравното осигуряване, а когато не са приети такива – в решението по чл. 54, ал. 9 от Закона за здравното осигуряване.\nЧл. 5. \nНационалната здравноосигурителна каса осигурява финансиране на аптеки, които изпълняват дейности по договор с НЗОК в населени места в труднодостъпни и/или отдалечени райони или са единствeн изпълнител на съответната дейност в общината, както и с денонощен режим на работа, в рамките на стойностите по чл. 1, ал. 2, ред 1.1.3.5.1.\nЧл. 6. \n(1) Националната здравноосигурителна каса заплаща на основание чл. 1, ал. 2, ред 1.1.3.5.6 антинеопластични лекарствени продукти, прилагани при базова химиотерапия за лечение на злокачествени заболявания, включени в пакета здравни дейности, гарантиран от бюджета на НЗОК, и прилагани в условията на болнична медицинска помощ, които НЗОК заплаща извън стойността на оказваните медицински услуги, принадлежащи към международно непатентно наименование, включено в списъка по приложение № 1.\n(2) Лекарствени продукти по ал. 1, принадлежащи към международно непатентно наименование извън списъка по приложение № 1 по ал. 1, се заплащат от НЗОК на основание чл. 1, ал. 2, ред 1.1.3.5.4.\nЧл. 7. \n(1) Националната здравноосигурителна каса финансира осигуряване на медицински персонал в лечебни заведения, които извършват медицински дейности в населени места в труднодостъпни и/или отдалечени райони или единствени изпълняват съответната дейност на територията на общината, с изключение на лечебните заведения по чл. 106а, ал. 5б от Закона за лечебните заведения, в рамките на стойностите по чл. 1, ал. 2, ред 1.1.3.1, ред 1.1.3.2, ред 1.1.3.4 и ред 1.1.3.7.2 за прилагане на чл. 55, ал. 2, т. 3в, буква „а“ от Закона за здравното осигуряване.\n(2) Националната здравноосигурителна каса финансира изпълнителите на болнична медицинска помощ, определени по критерии от наредбата по чл. 81, ал. 3 от Закона за здравето за класифициране на приоритетни многопрофилни лечебни заведения за болнична помощ, които осигуряват достъп до дейности от пакета, гарантиран от бюджета на НЗОК в рамките на стойностите по чл. 1, ал. 2, ред 1.1.3.7.3, за прилагане на чл. 55, ал. 2, т. 3в, буква „б“ от Закона за здравното осигуряване.\nЧл. 8. \n(1) В общия размер на средствата за здравноосигурителни плащания за болнична медицинска помощ по чл. 1, ал. 2, ред 1.1.3.7.1 се включват средствата по ред 1.3 – до размер, определен по реда на § 8, ал. 1 и възстановените суми през 2024 г., определени по реда на правилата по чл. 4, ал. 4 от Закона за бюджета на Националната здравноосигурителна каса за 2024 г., като утвърдените стойности на изпълнителите на болнична медицинска помощ за 2025 г. се увеличат съответно по реда на чл. 4, ал. 1.\n(2) Условията и редът за прилагане на ал. 1 се определят в правилата по чл. 4, ал. 4.\nЧл. 9. \n(1) Управителят на НЗОК изготвя и внася в надзорния съвет на НЗОК отчети за касовото изпълнение на бюджета на НЗОК за 2025 г. ежемесечно и на тримесечие, включително за стойностите по чл. 3, ал. 1 и 2 и чл. 4, ал. 1 по видове здравноосигурителни плащания, в срокове, определени от надзорния съвет на НЗОК.\n(2) Управителят на НЗОК изготвя и внася в надзорния съвет на НЗОК отчети за очакваното изпълнение на бюджета на НЗОК за 2025 г. по здравноосигурителни плащания за всяко тримесечие в срокове, определени от надзорния съвет на НЗОК.\n(3) Отчетите по ал. 1 и 2 се публикуват на интернет страницата на НЗОК и се изпращат на Българския лекарски съюз и Българския зъболекарски съюз. \n(4) Националната здравноосигурителна каса планира, договаря, закупува и заплаща медицинска помощ по чл. 55, ал. 2, т. 2 от Закона за здравното осигуряване по ред 1.1.3.1, ред 1.1.3.2, ред 1.1.3.3, ред 1.1.3.4 и ред 1.1.3.7, лекарствени продукти и медицински изделия по ред 1.1.3.5 и медицински изделия по ред 1.1.3.6 в съответствие с определените разходи за здравноосигурителни плащания по бюджета на НЗОК, като се отчита и делът на средствата по чл. 1, ал. 2, ред. 1.3. при решение на надзорния съвет на НЗОК по реда на § 8, ал. 1.\n(5) В случаите, когато се установи отклонение на разходите по бюджета на НЗОК за здравноосигурителните плащания по ред 1.1.3. спрямо утвърдените стойности по чл. 3, ал. 1 и 2 и чл. 4, ал. 1, управителят на НЗОК информира надзорния съвет на НЗОК, включително за причините за отклонението, и предлага мерки и действия за коригиране по реда на Закона за здравното осигуряване, които се одобряват от надзорния съвет на НЗОК.\n(6) Националната здравноосигурителна каса осъществява контрол по изпълнението на здравноосигурителните плащания по бюджета на НЗОК за 2025 г. в съответствие с действащото законодателство.\nПреходни и заключителни разпоредби\n§ 1. \n(1) Преизпълнението на приходите от здравноосигурителни вноски и неданъчни приходи може да се ползва като източник за допълнителни здравноосигурителни плащания над утвърдените разходи и предоставени трансфери по бюджета на НЗОК по решение на надзорния съвет на НЗОК.\n(2) В случай че при анализа на текущото изпълнение към 30 септември 2025 г. на здравноосигурителните плащания за медицински и за дентални дейности се установи очаквано неизпълнение на предвидените разходи към 31 декември 2025 г. на средствата за здравноосигурителни плащания по съответните редове по чл. 1, ал. 2, след осигуряване на финансирането по § 9 оставащите средства могат да се използват за плащания само за медицинските и денталните дейности по същите редове при условия и по ред, определени от надзорния съвет на НЗОК и от управителния съвет на Българския лекарски съюз, съответно на Българския зъболекарски съюз.\n§ 2. \n(1) Министерството на здравеопазването ежемесечно до края на месеца, следващ отчетния месец, въз основа на получено искане от НЗОК предоставя трансфер към бюджета на НЗОК по чл. 1, ал. 1, ред 3 за финансиране на разходите за лекарствени продукти – ваксини и дейности по прилагането им по чл. 82, ал. 2, т. 3 от Закона за здравето; за дейности за здравно неосигурени лица, включващи: интензивно лечение, комплексно диспансерно (амбулаторно) наблюдение при пациенти с психиатрични заболявания и комплексно диспансерно (амбулаторно) наблюдение при пациенти с кожно-венерически заболявания по чл. 82, ал. 1, т. 1а, 3а и 6б от Закона за здравето, дейности за здравнонеосигурени жени по чл. 82, ал. 1, т. 2 от Закона за здравето и за сумите по чл. 37, ал. 6 от Закона за здравното осигуряване. Средствата се отчитат по чл. 1, ал. 2, ред 1.1.4, редове 1.1.4.1, 1.1.4.2 и 1.1.4.3.\n(2) Трансферът по ал. 1 е в размер на поетото през месеца от НЗОК задължение към лечебните заведения за извършените от тях дейности, съответно към притежателите на разрешения за търговия на едро с лекарствени продукти за доставените и приложени ваксини.\n(3) Трансфер над размера по чл. 1, ал. 1, ред 3 се определя и предоставя от Министерството на здравеопазването при условия и по ред, утвърдени от министъра на здравеопазването и от управителя на НЗОК, след одобрение от надзорния съвет на НЗОК, без да се нарушава балансът по бюджета на НЗОК.\n(4) В случаите по ал. 3 управителят на НЗОК ежемесечно след отчитане на извършените през предходния месец плащания утвърждава компенсирани промени по показателите по чл. 1, ал. 1, ред 3 и ал. 2, ред 1.1.4, без да се нарушава балансът по бюджета на НЗОК.\n(5) Трансферите за дейности във връзка с лечение на лица до 18-годишна възраст по чл. 82, ал. 1а, 3 и 6 от Закона за здравето и на лица над 18-годишна възраст по чл. 82, ал. 1а и 6 от Закона за здравето се определят и предоставят съгласно чл. 23, ал. 4 от Закона за здравното осигуряване. Средствата се отчитат по чл. 1, ал. 2, ред 1.1.4.4. При необходимост се прилага съответно ал. 4.\n(6) Трансферите за помощни средства, приспособления, съоръжения и медицински изделия за хората с увреждания, извън обхвата на задължителното здравно осигуряване, се определят и предоставят от Министерството на здравеопазването при условия и по ред, утвърдени от министъра на здравеопазването и от управителя на НЗОК, след одобрение от надзорния съвет на НЗОК, без да се нарушава балансът по бюджета на НЗОК. Средствата се отчитат по чл. 1, ал. 2, ред 1.1.4.5. При необходимост се прилага съответно ал. 4.\n§ 3. \nОт държавния бюджет чрез бюджета на Министерството на здравеопазването могат да се получават по бюджета на НЗОК целеви субсидии по чл. 23, ал. 1, т. 9 от Закона за здравното осигуряване извън тези по чл. 1, ал. 1 за изпълнение на задължения, които произтичат от прилагането на правилата за координация на системите за социална сигурност и са за обезщетения в натура извън медицинската помощ по чл. 45 от Закона за здравното осигуряване. С извършените разходи за тези обезщетения се завишават сумите по чл. 1, ал. 2, редове 1.1.3.8 и 1.1.3.8.1.\n§ 4. \n(1) Здравноосигурителни плащания със средства по чл. 1, ал. 2, ред 1.1.3 и плащания от трансфери от Министерството на здравеопазването по чл. 1, ал. 2, ред 1.1.4 по договори, сключени на основание чл. 59, ал. 1 от Закона за здравното осигуряване между разпоредители с бюджет и НЗОК, се отчитат като трансфери по чл. 1.\n(2) В случаите по ал. 1 управителят на НЗОК ежемесечно, след отчитането на извършените през предходния месец плащания, утвърждава компенсирани промени между трансферите по бюджета на НЗОК.\n§ 5. \n(1) Отстъпките за лекарствените продукти, договорени на основание чл. 45, ал. 10 и 21 от Закона за здравното осигуряване, които се възстановяват пряко на НЗОК от притежателите на разрешенията за употреба/техните упълномощени представители, се отчитат в намаление на извършените от НЗОК разходи от средствата по чл. 1, ал. 2, редове 1.1.3.5.3.1, 1.1.3.5.3.2, 1.1.3.5.4, 1.1.3.5.5 и 1.1.3.5.6.\n(2) Възстановяваните пряко на НЗОК от притежателите на разрешения за употреба/техни упълномощени представители суми при прилагане на механизма, гарантиращ предвидимост и устойчивост на бюджета на НЗОК по чл. 45, ал. 31 от Закона за здравното осигуряване, се отчитат в намаление на извършените от НЗОК разходи от средствата по чл. 1, ал. 2, редове 1.1.3.5.3.1, 1.1.3.5.3.2, 1.1.3.5.4, 1.1.3.5.5 и 1.1.3.5.6.\n§ 6. \n(1) Надзорният съвет на НЗОК може да вземе решение приходите от продажба на дълготрайни материални активи да се използват за придобиване на такива активи над утвърдения разход по чл. 1, ал. 2, ред 1.2.\n(2) Разпоредбата на ал. 1 се прилага, когато общият размер на преизпълнението на приходите от здравноосигурителни вноски и неданъчни приходи, намален с допълнителните здравноосигурителни плащания, превишава приходите по ал. 1.\n§ 7. \n(1) През 2025 г. средствата за лекарствени продукти по чл. 4, т. 1 от Закона за ветераните от войните на Република България и по чл. 15, ал. 1 и 2 от Закона за военноинвалидите и военнопострадалите, както и целевите средства за диагностика и лечение в лечебни заведения за болнична помощ на лицата по Постановление № 17 на Министерския съвет от 2007 г. за определяне на условията и реда за разходване на целевите средства за диагностика и лечение в лечебни заведения за болнична помощ на лица, които нямат доход и/или лично имущество, което да им осигурява лично участие в здравноосигурителния процес (обн., ДВ, бр. 13 от 2007 г.; изм., бр. 16 от 2008 г., бр. 13 от 2009 г., бр. 29 от 2011 г., бр. 2 от 2014 г., бр. 56 от 2016 г. и бр. 79 от 2017 г.), са за сметка на държавния бюджет и се изплащат от Агенцията за социално подпомагане чрез НЗОК.\n(2) Агенцията за социално подпомагане превежда на НЗОК необходимите средства за заплащане на заявените суми от аптеките, сключили договор с НЗОК, за предоставени лекарствени продукти на ветерани от войните, военноинвалиди и военнопострадали.\n(3) Агенцията за социално подпомагане превежда на НЗОК целевите средства по ал. 1 за извършената диагностика и лечение в лечебни заведения за болнична помощ на правоимащите лица по реда на Постановление № 17 на Министерския съвет от 2007 г. за определяне на условията и реда за разходване на целевите средства за диагностика и лечение в лечебни заведения за болнична помощ на лица, които нямат доход и/или лично имущество, което да им осигурява лично участие в здравноосигурителния процес.\n§ 8. \n(1) Надзорният съвет на НЗОК взема решения за разпределяне за здравноосигурителни плащания на средствата по чл. 1, ал. 2, ред 1.3 „Резерв, включително за непредвидени и неотложни разходи“ от 1 септември 2025 г., освен за изплащане на сумите по влезли в сила съдебни решения срещу НЗОК във връзка със здравноосигурителни плащания, по методика, приета от надзорния съвет на НЗОК. \n(2) Методиката по ал. 1 се приема в срок до два месеца от обнародването на този закон в „Държавен вестник“. \n§ 9. \nЗа изплащане на дължимите суми по влезли в сила съдебни решения срещу НЗОК във връзка със здравноосигурителни плащания надзорният съвет на НЗОК по предложение на управителя на НЗОК своевременно одобрява компенсирани промени между показателите по бюджета на НЗОК в частта разходи и трансфери.\n§ 10.\n Сключването на договори и/или на допълнителни споразумения по реда на чл. 59, ал. 1а от Закона за здравното осигуряване е в рамките на утвърдените стойности по чл. 4.\n§ 11.\n (1) Утвърдените разходи за персонал на НЗОК се извършват до определения размер.\n(2) Икономията на разходите за персонал може да се използва текущо или с натрупване за изплащането на допълнителни възнаграждения за постигнати резултати и дължимите за тях осигурителни вноски и/или за други разходи. При необходимост надзорният съвет на НЗОК по предложение на управителя на НЗОК може да одобрява съответните вътрешнокомпенсирани промени по бюджета на НЗОК.\n(3) Алинея 1 не се прилага по отношение на увеличението на разходите за персонал за сметка на:\n1. получени средства от помощи и дарения;\n2. вътрешно преструктуриране на разходите за социално-битово и културно обслужване на персонала;\n3. получени трансфери от други бюджети, които не са част от държавния бюджет;\n4. получени трансфери от бюджети по държавния бюджет в годишен размер на увеличението до 2 млн. лв.;\n5. получени трансфери за изпълнение на Националния план за действие по заетостта;\n6. проекти, финансирани със средства, инструменти и механизми от Европейския съюз;\n7. вътрешно преструктуриране на разходите за случаите, когато НЗОК изпълнява международни договори и програми през текущата година;\n8. разходи от резерва за предотвратяване, овладяване и преодоляване на последиците от бедствия при участие в спасителни и/или неотложни аварийно-възстановителни дейности.\n(4) Увеличението на разходите за персонал по ал. 3, т. 1 – 7 се одобрява от надзорния съвет на НЗОК по предложение на управителя на НЗОК, а на разходите по ал. 3, т. 8 – по реда на чл. 109 от Закона за публичните финанси.\n(5) Управителят на Националната здравноосигурителна каса може да извърши увеличение на индивидуалните основни месечни заплати на служителите на НЗОК и РЗОК при условията и по реда на наредбата по чл. 67, ал. 3 от Закона за държавния служител и чл. 107а, ал. 10 от Кодекса на труда, включително извън сроковете, определени в нея, в рамките на разходите за персонал, предвидени по бюджета на НЗОК за 2025 г.\n§ 12.\n Националната здравноосигурителна каса в съответствие с чл. 45, ал. 23 от Закона за здравното осигуряване и в случаите, когато е приложимо, договаря за 2025 г. заплащане въз основа на резултата от терапията за лекарствените продукти за редки и за злокачествени заболявания, за които е определено проследяване на ефекта от терапията съгласно чл. 259, ал. 1, т. 10 от Закона за лекарствените продукти в хуманната медицина, при условия и по ред, определени в наредбата по чл. 45, ал. 9 от Закона за здравното осигуряване. При липса на резултат заплатените от НЗОК средства се възстановяват на НЗОК от притежателите на разрешения за употреба/техни упълномощени представители при условията и по реда, определени в същата наредба.\n§ 13.\n (1) Механизмът, гарантиращ предвидимост и устойчивост на бюджета на НЗОК, и методиката за прилагането му по чл. 45, ал. 31 от Закона за здравното осигуряване за 2025 г. се приемат до един месец от деня на обнародването на този закон в „Държавен вестник“.\n(2) Договорите по чл. 45, ал. 22 и 33 от Закона за здравното осигуряване за 2025 г. се сключват, а сключените до обнародването на този закон в „Държавен вестник“ договори се допълват относно прилагането на механизма и методиката по ал. 1, до един месец от деня на обнародването на механизма и методиката по ал. 1 в „Държавен вестник“.\n(3) Лекарствените продукти по чл. 45, ал. 32, т. 1 от Закона за здравното осигуряване, за които не са сключени договори или допълнителни споразумения в срока по ал. 2, не се заплащат от НЗОК. За тези лекарствени продукти за периода на заплащането им от НЗОК през 2025 г. се прилагат действащите през периода до обнародването на този закон в „Държавен вестник“ договорени отстъпки и механизъм, гарантиращ предвидимост и устойчивост на бюджета на НЗОК.\n(4) Притежателите на разрешение за употреба на лекарствените продукти по ал. 3 заплащат на НЗОК дължимите суми за отстъпки и/или за прилагане на механизма по ал. 3 в едномесечен срок от получаването на съответните справки от НЗОК от притежателите на разрешение за употреба или упълномощени техни представители.\n§ 14.\n (1) Механизмът, гарантиращ предвидимост и устойчивост на бюджета на НЗОК, и методиката за прилагането му по чл. 45, ал. 35 от Закона за здравното осигуряване за 2025 г. се приемат до един месец от деня на обнародването на този закон в „Държавен вестник“.\n(2) Договорите по чл. 45, ал. 37 от Закона за здравното осигуряване за 2025 г. се сключват, а сключените до обнародването на този закон в „Държавен вестник“ договори се допълват относно прилагането на механизма и методиката по ал. 1, до един месец от деня на обнародването на механизма и методиката по ал. 1 в „Държавен вестник“.\n(3) Медицинските изделия по чл. 45, ал. 37, т. 1 от Закона за здравното осигуряване, за които не са сключени договори или допълнителни споразумения в срока по ал. 2, не се заплащат от НЗОК. За тези медицински изделия за периода на заплащането им от НЗОК през 2025 г. се прилага действащият през периода до обнародването на този закон в „Държавен вестник“ механизъм, гарантиращ предвидимост и устойчивост на бюджета на НЗОК. \n§ 15.\n (1) Националната здравноосигурителна каса и Българският лекарски съюз договарят чрез подписване на анекс към Националния рамков договор за медицинските дейности за 2023 – 2025 г. създаване на амбулаторна процедура за специфични изследвания при пациенти с онкологични заболявания с медицински изделия за биомаркерна диагностика при спазване на чл. 45, ал. 2 от Закона за здравното осигуряване.\n(2) След подписване на анекса по ал. 1 и включването на медицинските изделия по ал. 1 в списъка по чл. 30а, ал. 1 от Закона за медицинските изделия Националната здравноосигурителна каса изготвя спецификация в рамките на стойностите по чл. 1, ал. 2, ред 1.1.3.6.1 и провежда договаряне с производители/търговци на едро с медицински изделия за биомаркерна диагностика при онкологични заболявания по реда на чл. 45, ал. 35 и 37 от Закона за здравното осигуряване.\n§ 16.\n (1) Националната здравноосигурителна каса и Българският лекарски съюз, съответно Българският зъболекарски съюз, могат да договорят чрез подписване на анекс към Националния рамков договор за медицинските дейности за 2023 – 2025 г., съответно към Националния рамков договор за денталните дейности за 2023 – 2025 г., в частта по чл. 55, ал. 2, т. 3а и 6б от Закона за здравното осигуряване, в срок до два месеца от обнародването на този закон в „Държавен вестник“. \n(2) Анексите по ал. 1 влизат в сила от 1 януари 2025 г.\n§ 17.\n Лекарствените продукти по чл. 6, ал. 1, принадлежащи към международно непатентно наименование, включено в списъка по приложение № 1 по чл. 6, ал. 1, които до обнародването на този закон в „Държавен вестник“ не са включени в Позитивния лекарствен списък по чл. 262, ал. 6, т. 2 от Закона за лекарствените продукти в хуманната медицина, се заплащат от НЗОК през 2025 г. от 1-во число на месеца, следващ месеца на включването им в Позитивния лекарствен списък по чл. 262, ал. 6, т. 2 от Закона за лекарствените продукти в хуманната медицина, при условия и по ред, определени в наредбата по чл. 45, ал. 9 от Закона за здравното осигуряване.\n§ 18.\n Националната здравноосигурителна каса заплаща на основание чл. 1, ал. 2, ред 1.1.3.5.3.2 лекарствените продукти по лекарско предписание за домашно лечение на остри инфекциозни заболявания, включително антибактериални лекарствени продукти, на територията на страната на лица до 7-годишна възраст от 1 юли 2025 г.\n§ 19.\n Министърът на здравеопазването привежда наредбите по чл. 45, ал. 3 и 9 от Закона за здравното осигуряване в съответствие с изискванията на този закон в срок до три месеца от обнародването на този закон в „Държавен вестник“.\n§ 20.\n В Закона за здравното осигуряване (обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г.; Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г., бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84 и 106 от 2023 г., бр. 13 и 16 от 2024 г.; Решение № 6 на Конституционния съд от 2024 г. – бр. 36 от 2024 г.; изм., бр. 39 и 85 от 2024 г.) се правят следните изменения и допълнения:\n1. В чл. 24:\nа) точка 9 се изменя така:\n„9. заплащане на лицата, получили разрешение за търговия на дребно с лекарствени продукти, за дейностите по отпускане на:\nа) лекарствени продукти, включени в Позитивния лекарствен списък по чл. 262, ал. 6, т. 1 от Закона за лекарствените продукти в хуманната медицина, с ниво на заплащане 100 на сто;\nб) медицински изделия, прилагани в извънболничната медицинска помощ, за които стойността, която НЗОК заплаща, е равна на цената по смисъла на § 1, т. 29а от допълнителните разпоредби на Закона за медицинските изделия; \nв) диетични храни за специални медицински цели за домашно лечение, заплащани от бюджета на НЗОК;“\nб) създава се нова т. 10:\n„10. финансиране на аптеки, които изпълняват дейности по договор с НЗОК в населени места в труднодостъпни и/или отдалечени райони, или са единствен изпълнител на съответната дейност в община, както и с денонощен режим на работа;“\nв) досегашната т. 10 става т. 11.\n2. В чл. 41, ал. 1 думите „компетентната териториална дирекция на“ се заличават.\n3. В чл. 45:\nа) в ал. 17:\nаа) точка 4а се изменя така:\n„4а. размера на и реда за заплащането на лицата, получили разрешение за търговия на дребно с лекарствени продукти, за дейностите по отпускане на: \nа) лекарствени продукти, включени в Позитивния лекарствен списък по чл. 262, ал. 6, т. 1 от Закона за лекарствените продукти в хуманната медицина, с ниво на заплащане 100 на сто;\nб) медицински изделия, прилагани в извънболничната медицинска помощ, за които стойността, която НЗОК заплаща, е равна на цената по смисъла на § 1, т. 29а от допълнителните разпоредби на Закона за медицинските изделия; \nв) диетични храни за специални медицински цели за домашно лечение, заплащани от бюджета на НЗОК;“ \nбб) точка 4б се изменя така:\n„4б. методика за финансиране на аптеки, които изпълняват дейности по договор с НЗОК в населени места в труднодостъпни и/или отдалечени райони, или са единствен изпълнител на съответната дейност в община, както и с денонощен режим на работа;“\nб) в ал. 20 думата „вродени“ се заличава;\nв) създава се ал. 29д:\n„(29д) В случаите по ал. 29а, за лекарствен продукт, за който референтната стойност се изчислява чрез групиране, в което не участват лекарствени продукти на същия или на друг/и притежател/и на разрешение за употреба, и за който през предходните 6 месеца е настъпило увеличение на стойността на опаковка, изчислена на база референтната стойност, НЗОК заплаща най-ниската стойност между максималната стойност по ал. 30 и стойността, на която лекарственият продукт е доставен на съответния изпълнител на болнична медицинска помощ, независимо дали той е възложител по Закона за обществените поръчки. Националната здравноосигурителна каса заплаща лекарствения продукт по този ред до изтичане на 6 месеца от публикуването в Позитивния лекарствен списък по чл. 262, ал. 6, т. 2 от Закона за лекарствените продукти в хуманната медицина, съдържащ се на интернет страницата на Националния съвет по цени и реимбурсиране на лекарствените продукти, на увеличението на стойността на опаковка, изчислена на база референтната стойност за съответния лекарствен продукт.“\n4. В чл. 56, ал. 1, т. 2 думата „вродени“ се заличава.\n§ 21.\n В Закона за здравето (обн., ДВ, бр. 70 от 2004 г.; изм., бр. 46, 76, 85, 88, 94 и 103 от 2005 г., бр. 18, 30, 34, 59, 71, 75, 80, 81, 95 и 102 от 2006 г., бр. 31, 41, 46, 53, 59, 82 и 95 от 2007 г., бр. 13, 102 и 110 от 2008 г., бр. 36, 41, 74, 82, 93, 99 и 101 от 2009 г., бр. 41, 42, 50, 59, 62, 98 и 100 от 2010 г., бр. 8, 9, 45 и 60 от 2011 г., бр. 38, 40, 54, 60, 82, 101 и 102 от 2012 г., бр. 15, 30, 66, 68, 99, 104 и 106 от 2013 г., бр. 1, 98 и 107 от 2014 г., бр. 9, 72, 80 и 102 от 2015 г., бр. 17, 27, 98 и 103 от 2016 г., бр. 58, 85 и 102 от 2017 г., бр. 18, 77, 91, 98 и 102 от 2018 г., бр. 24, 58, 99 и 101 от 2019 г., бр. 23, 28, 34, 44, 67, 103, 105 и 110 от 2020 г., бр. 21 от 2021 г., бр. 8, 17, 18, 32, 41, 58 и 62 от 2022 г.; Решение № 14 на Конституционния съд от 2022 г. – бр. 94 от 2022 г.; изм., бр. 102 и 104 от 2022 г., бр. 8, 66, 80, 86, 96 и 102 от 2023 г. и бр. 35, 39 и 85 от 2024 г.) в чл. 82, ал. 2, т. 3 накрая се добавя „и планове“. \n§ 22.\n Законът влиза в сила от 1 януари 2025 г. с изключение на:\n1. параграфи 13, 14, 17, 18 и § 19, т. 2 и т. 3, буква „в“, които влизат в сила от деня на обнародването на този закон в „Държавен вестник“;\n2. параграф 19, т. 1, буква „а“ (относно чл. 24, т. 9, букви „б“ и „в“), т. 3, буква „а“ (относно чл. 45, ал. 17, т. 4а, букви „б“ и „в“) и буква „б“ и т. 4, които влизат в сила от 1 юни 2025 г.\nЗаконът е приет от 51-вото Народно събрание на 19 март 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\nПриложение № 1 към чл. 6, ал. 1\nСписък на международните непатентни наименования на антинеопластични лекарствени продукти, които се заплащат от бюджета на Националната здравноосигурителна каса на основание чл. 1, ал. 2, ред 1.1.3.5.6\n    \n        \n            \n            \n№\n            \n            \n            \nМеждународно непатентно наименование (INN)\n            \n        \n    \n    \n        \n            \n            \n1.\n            \n            \n            \nBendamustine \n            \n        \n        \n            \n            \n2.\n            \n            \n            \nBleomycin \n            \n        \n        \n            \n            \n3.\n            \n            \n            \nCalcium folinate (leucovorin calcium)\n            \n        \n        \n            \n            \n4.\n            \n            \n            \nCapecitabine \n            \n        \n        \n            \n            \n5.\n            \n            \n            \nCarboplatin \n            \n        \n        \n            \n            \n6.\n            \n            \n            \nChlorambucil \n            \n        \n        \n            \n            \n7.\n            \n            \n            \nCisplatin \n            \n        \n        \n            \n            \n8.\n            \n            \n            \nCyclophosphamide \n            \n        \n        \n            \n            \n9.\n            \n            \n            \nCytarabine \n            \n        \n        \n            \n            \n10.\n            \n            \n            \nDacarbazine \n            \n        \n        \n            \n            \n11.\n            \n            \n            \nDactinomycin \n            \n        \n        \n            \n            \n12.\n            \n            \n            \nDaunorubicin \n            \n        \n        \n            \n            \n13.\n            \n            \n            \nDocetaxel \n            \n        \n        \n            \n            \n14.\n            \n            \n            \nDoxorubicin \n            \n        \n        \n            \n            \n15.\n            \n            \n            \nDoxorubicin (as pegylated liposomal)\n            \n        \n        \n            \n            \n16.\n            \n            \n            \nEtoposide \n            \n        \n        \n            \n            \n17.\n            \n            \n            \nFludarabine \n            \n        \n        \n            \n            \n18.\n            \n            \n            \nFluorouracil \n            \n        \n        \n            \n            \n19.\n            \n            \n            \nGemcitabine \n            \n        \n        \n            \n            \n20.\n            \n            \n            \nHydroxycarbamide (hydroxyurea) \n            \n        \n        \n            \n            \n21.\n            \n            \n            \nIfosfamide \n            \n        \n        \n            \n            \n22.\n            \n            \n            \nIrinotecan \n            \n        \n        \n            \n            \n23.\n            \n            \n            \nMercaptopurine \n            \n        \n        \n            \n            \n24.\n            \n            \n            \nMethotrexate \n            \n        \n        \n            \n            \n25.\n            \n            \n            \nOxaliplatin \n            \n        \n        \n            \n            \n26.\n            \n            \n            \nPaclitaxel \n            \n        \n        \n            \n            \n27.\n            \n            \n            \nPegaspargase \n            \n        \n        \n            \n            \n28.\n            \n            \n            \nProcarbazine \n            \n        \n        \n            \n            \n29.\n            \n            \n            \nTioguanine \n            \n        \n        \n            \n            \n30.\n            \n            \n            \nVinblastine \n            \n        \n        \n            \n            \n31.\n            \n            \n            \nVincristine \n            \n        \n        \n            \n            \n32.\n            \n            \n            \nVinorelbine \n            \n        \n    \n1556"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165927",
    "meta": [],
    "text": "УКАЗ № 70\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за изменение и допълнение на Закона за защита на лицата, подаващи сигнали или публично оповестяващи информация за нарушения, приет от 51-вото Народно събрание на 30 април 2025 г.\n \nИздаден в \nСофия на 5 май 2025 г. \n \nПрезидент на Републиката: \nРумен\n \nРадев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\nза изменение и допълнение на Закона за защита на лицата, подаващи сигнали\nили публично оповестяващи информация за нарушения\n(обн., ДВ, бр. 11 от 2023 г.; изм., бр. 65, 84 и 88 от 2023 г.)\n \n§ 1. \nВ чл. 4 т. 3 се изменя така:\n \n„3. информацията за които е защитена от поверителността на разговорите и кореспонденцията между адвокатите и техните клиенти;“.\n \n§ 2. \nВ чл. 5, ал. 2 се правят следните изменения:\n \n1. Точка 3 се изменя така:\n \n„3. доброволец, платен или неплатен стажант;“.\n \n2. Точки 6 и 7 се изменят така:\n \n„6. лице, чието трудово или служебно правоотношение предстои да започне, или лице, което предстои да сключи договор за предоставяне на всякакъв вид услуга, в случаите, в които информацията относно нарушенията е получена по време на процеса на подбор или други преддоговорни отношения;\n \n7. работник или служител, както и всяко друго лице по т. 1 – 5, получило информацията в рамките на трудово, служебно или друго правоотношение в работен контекст, което е прекратено към момента на подаване на сигнала или на публичното оповестяване.“\n \n§ 3. \nЧлен 9 се изменя така:\n \n„Пречки за образуване на производство\n \nЧл. 9. Не се образува производство по анонимни сигнали.“\n \n§ 4. \nВ чл. 14, ал. 5 думите „както и могат да използват канал за вътрешно подаване на сигнали, създаден от икономическата група, към която принадлежат, ако каналът отговаря на изискванията на този закон“ и запетаята пред тях се заличават.\n \n§ 5. \nВ чл. 15 ал. 3 се изменя така:\n \n„(3) Писменият сигнал се подава от подателя чрез попълване на формуляр по ал. 2. Устният сигнал се документира чрез попълване на формуляр от служителя, отговарящ за разглеждането на сигнали, който предлага на подаващия сигнала да го провери, коригира и одобри, като го подпише. При изрично съгласие на лицето, подаващо сигнала, устният сигнал, подаден чрез телефонна линия или друга система за гласови съобщения или чрез лична среща, може да бъде документиран и посредством запис на траен носител, позволяващ неговото извличане.“\n \n§ 6. \nВ чл. 17, ал. 1, т. 3 буква „а“ се изменя така:\n \n„а) когато нарушението, за което е подаден сигналът, е маловажен случай и не налага предприемането на допълнителни последващи действия; когато по отношение на нарушението предвидените в съответния закон срокове за образуване на административнонаказателно или наказателно производство са изтекли, съответно административнонаказателната или наказателната отговорност е погасена поради изтичане на предвидената в съответния закон давност; приключването не засяга други задължения или приложими процедури във връзка с нарушението, за което е подаден сигнал, нито защитата по този закон по отношение на вътрешното или външното подаване на сигнали;“.\n \n§ 7. \nВ чл. 23 се правят следните изменения и допълнения:\n \n1. В ал. 1:\n \nа) точка 1 се изменя така:\n \n„1. незабавно и при всички случаи в срок 7 дни от получаването на сигнала потвърждават получаването му, освен ако сигнализиращото лице изрично е поискало друго или служителят има основание да смята, че потвърждението за получаване на сигнала би изложило на риск защитата на самоличността на сигнализиращото лице;“\n \nб) в т. 3 в началото на изречението се добавя „своевременно и при всички случаи в срок 7 дни от получаването на сигнала“.\n \n2. В ал. 3, изречение второ думата „репресивни“ се заличава.\n \n§ 8. \nВ чл. 40, ал. 2, изречение второ думата „друго“ се заличава.\n \n§ 9. \nВ чл. 42 се правят следните изменения и допълнения:\n \n1. Досегашният текст става ал. 1.\n \n2. Създава се ал. 2:\n \n„(2) Когато нарушението по ал. 1, т. 2, предложение първо е извършено от юридическо лице или едноличен търговец, се налага имуществена санкция в размер от 1000 до 7000 лв.“\n \n§ 10.\n В чл. 44 се правят следните изменения и допълнения:\n \n1. Досегашният текст става ал. 1.\n \n2. Създава се ал. 2:\n \n„(2) Когато нарушението по ал. 1 е извършено от юридическо лице или едноличен търговец, се налага имуществена санкция в размер от 1000 до 7000 лв.“\n \nЗаключителна разпоредба\n \n§ 11.\n В Закона за местното самоуправление и местната администрация (обн., ДВ, бр. 77 от 1991 г.; изм., бр. 24, 49 и 65 от 1995 г., бр. 90 от 1996 г., бр. 122 от 1997 г., бр. 33, 130 и 154 от 1998 г., бр. 67 и 69 от 1999 г., бр. 26 и 85 от 2000 г., бр. 1 от 2001 г., бр. 28, 45 и 119 от 2002 г., бр. 69 от 2003 г., бр. 19 и 34 от 2005 г., бр. 30 и 69 от 2006 г., бр. 61 и 63 от 2007 г., бр. 54 и 108 от 2008 г., бр. 6, 14, 35, 42 и 44 от 2009 г., бр. 15 и 97 от 2010 г., бр. 9 и 32 от 2011 г.; Решение № 4 на Конституционния съд от 2011 г. – бр. 36 от 2011 г.; изм., бр. 57 от 2011 г., бр. 38 от 2012 г., бр. 15 от 2013 г., бр. 1, 19 и 53 от 2014 г., бр. 39, 43 и 51 от 2016 г., бр. 9, 99 и 103 от 2017 г., бр. 7, 21, 24 и 47 от 2018 г., бр. 79 от 2019 г., бр. 44, 70 и 107 от 2020 г., бр. 9 от 2021 г., бр. 84 от 2023 г. и бр. 8 от 2024 г.) се правят следните изменения и допълнения:\n \n1. В чл. 21 се създава ал. 4:\n \n„(4) Общинският съвет приема Етичен кодекс на общинските съветници.“\n \n2. В чл. 27 се създава ал. 7:\n \n„(7) В отчета на комисията по чл. 48, ал. 2 се включва информация за броя на подадените сигнали за неетично поведение, за конфликт на интереси и за корупция на общински съветници и други нарушения на Етичния кодекс на общинските съветници, както и за предприетите действия по тях. Информацията се оповестява публично на интернет страницата на съответния общински съвет след разглеждането на отчета по реда на ал. 6.“\n \n3. В чл. 36:\n \nа) създава се нова ал. 2:\n \n„(2) Общинският съветник е длъжен да осъществява дейността си при спазване на правилата на Етичния кодекс на общинските съветници.“;\n \nб) досегашната ал. 2 става ал. 3.\n \n4. Създава се нов чл. 37в:\n \n„Чл. 37в. Влезлите в сила актове на съответните компетентни органи, с които се установяват нарушения на Етичния кодекс на общинските съветници, несъвместимост, конфликт на интереси или корупция на общински съветници, се оповестяват публично на интернет страницата на съответния общински съвет при спазване на нормативните изисквания за защита на личните данни.“\n \n5. Досегашният чл. 37в става чл. 37г.\n \n6. В чл. 48:\n \nа) създава се нова ал. 2:\n \n„(2) Общинският съвет избира от състава на своите съветници постоянна етична комисия, която разглежда сигнали за нарушения на Етичния кодекс на общинските съветници, включително сигнали за неетично поведение. Постъпилите сигнали за конфликт на интереси и за корупция на общински съветници се изпращат на съответните компетентни органи.“;\n \nб) досегашната ал. 2 става ал. 3.\n \nЗаконът е приет от 51-вото Народно събрание на 30 април 2025 г. и е подпечатан с официалния печат на Народното събрание.\n \nПредседател на Народното събрание: \nНаталия Киселова\n \n2397"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165819",
    "meta": [],
    "text": "УКАЗ № 63\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за електронните съобщителни мрежи и физическа инфраструктура, приет от 51-вото Народно събрание на 11 април 2025 г.\nИздаден в \nСофия на 22 април 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за електронните съобщителни мрежи и физическа инфраструктура\n(oбн., ДВ, бр. 21 от 2018 г.; изм., бр. 20 от 2021 г., бр. 15 и 102 от 2022 г. и бр. 102 от 2023 г.)\n§ 1. \nВ чл. 1, ал. 4 думите „от Министерството на отбраната и от структурите на пряко подчинение на министъра на отбраната и от Българската армия“ и запетаята пред тях се заличават.\n§ 2. \nВ чл. 3 се създава ал. 9:\n„(9) С методиката по ал. 5 се определят и правилата за изчисляване на размера на обезщетенията за възникнали сервитути по чл. 31, ал. 2, т. 2 върху имоти – частна държавна или общинска собственост, както и за учредяването на други ограничени вещни права върху имоти – публична или частна държавна или общинска собственост, за изграждане на нова или разширяване на съществуваща физическа инфраструктура за разполагане на електронни съобщителни мрежи, за които се дължи обезщетение по закон.“\n§ 3. \nВ чл. 19 се създава ал. 4:\n„(4) В случаите по ал. 1 и 2 не се прилагат чл. 16, ал. 7 и 8 и чл. 19 от Закона за държавната собственост.“\n§ 4. \nВ чл. 31, ал. 2 се правят следните изменения и допълнения:\n1. В текста преди т. 1 думите „въз основа на договор и/или административен акт“ се заличават.\n2. В т. 1 след думите „съответните имоти“ се добавя „а в случай че не се изисква подробен устройствен план – въз основа на договор и/или административен акт“.\n§ 5. \nВ чл. 34, ал. 3 се създава изречение второ: „В тези случаи не възниква нов сервитут.“\n§ 6. \nВ чл. 47 се правят следните допълнения:\n1. В ал. 1 след думите „Закона за устройство на територията“ се поставя запетая и се добавя „освен ако не са предвидени специални правила в този закон“.\n2. Създава се ал. 5:\n„(5) Министерският съвет по предложение на министъра на транспорта и съобщенията приема наредба, с която определя правилата и нормите за проектиране, изграждане и премахване на физическа инфраструктура, предназначена за разполагане на електронни съобщителни мрежи и приемно-предавателни станции.“\n§ 7. \nВ чл. 50 се правят следните изменения и допълнения:\n1. В ал. 3:\nа) в текста преди т. 1 накрая се добавя „и одобряване на план-схема, включително към съществуващ подробен устройствен план“;\nб) в т. 1 след думите „съществуващ път“ се добавя „в т.ч. пътни съоръжения, селскостопански, горски, ведомствени пътища, отразени в кадастралната карта и кадастралните регистри“;\nв) създават се т. 4, 5 и 6:\n„4. при наличие на съществуваща физическа инфраструктура, отразена в кадастралната карта или в кадастрален план;\n5. при изграждане на приемно-предавателни станции на безжични електронни съобщителни мрежи, инсталирани във, върху или по сгради, постройки или съществуваща физическа инфраструктура;\n6. когато трасето на физическата инфраструктура за електронни съобщителни мрежи е в обхвата на уличната мрежа, в т.ч. тротоарите.“\n2. Алинея 4 се отменя.\n3. Алинея 5 се изменя така:\n„(5) Алинея 3 се прилага и за електронните съобщителни мрежи на Министерството на вътрешните работи.“\n§ 8. \nВ чл. 74, т. 2 думите „чл. 69, ал. 1“ се заменят с „чл. 69, ал. 2“.\nЗаключителни разпоредби\n§ 9. \nВ Закона за горите (обн., ДВ, бр. 19 от 2011 г.; изм., бр. 43 от 2011 г., бр. 38, 60, 82 и 102 от 2012 г., бр. 15, 27, 66 и 109 от 2013 г., бр. 28, 53, 61 и 98 от 2014 г., бр. 60, 79 и 100 от 2015 г., бр. 13, 15, 57, 61 и 95 от 2016 г., бр. 13, 58 и 103 от 2017 г., бр. 17, 77 и 83 от 2018 г., бр. 1 и 17 от 2019 г., бр. 21, 79 и 109 от 2020 г., бр. 21 от 2021 г., бр. 102 от 2022 г., бр. 11, 67, 102 и 106 от 2023 г. и бр. 67 от 2024 г.) в чл. 54, ал. 1, т. 2 накрая се добавя „към тях, в т.ч. съоръжения за тяхното електроснабдяване – понижаващи трафопостове и съоръжения за производство на електрическа енергия от възобновяеми източници по смисъла на § 1, т. 8 от допълнителните разпоредби на Закона за енергията от възобновяеми източници, като:\nа) съоръженията за електроснабдяването са инсталирани без основа и не са трайно прикрепени към терена, и\nб) произведената електрическа енергия от възобновяеми източници се използва само за собствено потребление, по смисъла на § 1, т. 7 от допълнителните разпоредби на Закона за енергията от възобновяеми източници;“.\n§ 10.\n В Закона за устройство на територията (обн., ДВ, бр. 1 от 2001 г.; изм., бр. 41 и 111 от 2001 г., бр. 43 от 2002 г., бр. 20, 65 и 107 от 2003 г., бр. 36 и 65 от 2004 г., бр. 28, 76, 77, 88, 94, 95, 103 и 105 от 2005 г., бр. 29, 30, 34, 37, 65, 76, 79, 80, 82, 106 и 108 от 2006 г., бр. 41, 53 и 61 от 2007 г., бр. 33, 43, 54, 69, 98 и 102 от 2008 г., бр. 6, 17, 19, 80, 92 и 93 от 2009 г., бр. 15, 41, 50, 54 и 87 от 2010 г., бр. 19, 35, 54 и 80 от 2011 г., бр. 29, 32, 38, 45, 47, 53, 77, 82 и 99 от 2012 г., бр. 15, 24, 27, 28, 66 и 109 от 2013 г., бр. 49, 53, 98 и 105 от 2014 г., бр. 35, 61, 62, 79 и 101 от 2015 г., бр. 15 и 51 от 2016 г., бр. 13, 63, 92, 96 и 103 от 2017 г., бр. 21, 28, 55 и 108 от 2018 г., бр. 1, 24, 25, 41, 44, 62 и 101 от 2019 г., бр. 17, 21, 60, 62 от 2020 г.; Решение № 14 на Конституционния съд от 2020 г. – бр. 92 от 2020 г.; изм., бр. 104 и 107 от 2020 г., бр. 16, 20, 21 от 2021 г.; Решение № 17 на Конституционния съд от 2021 г. – бр. 94 от 2021 г.; изм., бр. 42 от 2022 г. и бр. 6 и 86 от 2023 г.) се правят следните изменения и допълнения:\n1. В чл. 72 се създават ал. 3, 4 и 5:\n„(3) Общинската администрация може да изиска от възложителя предоставяне на гаранция, която да обезпечи изпълнението на задължението му да възстанови улични и тротоарни настилки и вътрешноквартални пространства с нарушена цялост. Размерът на гаранцията се определя съгласно методика, определена с наредбата по чл. 3, ал. 5 от Закона за електронните съобщителни мрежи и физическа инфраструктура. Формата на гаранцията е паричен гаранционен депозит или банкова гаранция по избор на възложителя. Общинската администрация не може да изисква предоставяне на гаранция преди влизането в сила на разрешението за строеж. \n(4) Гаранцията по ал. 3 се предоставя преди започването на дейностите по ал. 1, но не по-късно от 10 дни от влизането в сила на разрешението за строеж.\n(5) Гаранцията по ал. 3 се възстановява в срок до три месеца след приключването на дейностите по ал. 3, изречение първо.“\n2. В чл. 93 ал. 2 се изменя така:\n„(2) Физическа инфраструктура, предназначена за разполагане на електронни съобщителни мрежи и приемно-предавателни станции, се изгражда в съответствие с предвижданията на общите и подробните устройствени планове. Не се изисква одобряване на подробен устройствен план в случаите по чл. 50, ал. 3 от Закона за електронните съобщителни мрежи и физическа инфраструктура.“\n3. В чл. 137, ал. 1:\nа) в т. 3:\nаа) буква „з“ се изменя така:\n„з) стълбове, кули и друга физическа инфраструктура, трайно прикрепена към терена чрез бетонов фундамент, когато се изграждат едновременно с приемно-предавателни станции или радиосъоръжения по смисъла на § 1, т. 56 от допълнителните разпоредби на Закона за електронните съобщения;“\nбб) създава се буква „и“:\n„и) физическа инфраструктура за разполагане на кабелни електронни съобщителни мрежи, изграждани на територията на повече от една община;“\nб) в т. 4 буква „ж“ се отменя;\nв) в т. 5:\nаа) буква „д“ се изменя така:\n„д) стълбове, кули и друга физическа инфраструктура, трайно прикрепена към терена чрез бетонов фундамент, предназначена за разполагане на приемно-предавателни станции или радиосъоръжения по смисъла на § 1, т. 56 от допълнителните разпоредби на Закона за електронните съобщения;“\nбб) създава се буква „з“:\n„з) физическа инфраструктура за разполагане на електронни съобщителни мрежи, изграждани в урбанизирани и неурбанизирани територии, извън случаите на ал. 1, т. 3, букви „з“ и „и“ и т. 6.“\n4. В чл. 147, ал. 1:\nа) точка 15 се изменя така:\n„15. изграждане на физическа инфраструктура върху покривните пространства или фасади на съществуващи сгради или вътре в тях, предназначена за разполагане на приемно-предавателни станции или на радиосъоръжения по смисъла на § 1, т. 56 от допълнителните разпоредби на Закона за електронните съобщения;“\nб) създава се т. 18:\n„18. основен ремонт на приемно-предавателни станции и тяхната физическа инфраструктура, в случай че не се налага да бъдат изпълнени изкопни работи и/или строително-монтажни работи, променящи конструкцията, вида на конструктивните елементи и/или натоварвания на съответните съоръжения, с оглед на спазването на изискванията за механично съпротивление и устойчивост.“\n5. В чл. 151:\nа) в ал. 1:\nаа) в т. 13 накрая се добавя „както и изграждане на физическа инфраструктура за разполагане на кабелни електронни съобщителни мрежи в сгради, в т.ч. в режим на съсобственост или етажна собственост;“\nбб) в т. 16 думите „поддръжка, дооборудване и/или подобряване на елементи на приемно-предавателни станции, както и тяхната подмяна или допълване чрез монтаж или демонтаж на елементи от радиопредавателната система“ се заменят с „инсталиране върху съществуваща физическа инфраструктура на приемно-предавателни станции, както и дооборудване, подмяна или допълване чрез монтаж или демонтаж на елементи от съществуващи приемно-предавателни станции“;\nб) в ал. 4:\nаа) в т. 1 и 2 думите „проектно решение“ се заменят със „становище“;\nбб) точка 4 се отменя;\nв) в ал. 8 думите „заявление за регистрация“ се заменят с „уведомление“;\nг) в ал. 9 думата „регистрацията“ се заменя с „подаване на уведомлението“, а думите „и уведомява кмета на съответната община, като прилага документите по ал. 4, 5, 7 и 8“ се заличават;\nд) създава се нова ал. 10:\n„(10) В 14-дневен срок след подаване на заявлението за регистрация по ал. 9 операторът на електронна съобщителна мрежа уведомява кмета на съответната община, като прилага документите по ал. 4, 5, 7 и 8.“;\nе) досегашната ал. 10 става ал. 11.\n6. В чл. 232, ал. 5, т. 8 думите „ал. 10“ се заменят с „ал. 11“.\n§ 11.\n В Закона за електронните съобщения (обн., ДВ, бр. 41 от 2007 г.; изм., бр. 109 от 2007 г., бр. 36, 43 и 69 от 2008 г., бр. 17, 35, 37 и 42 от 2009 г.; Решение № 3 на Конституционния съд от 2009 г. – бр. 45 от 2009 г.; изм. и доп., бр. 82, 89 и 93 от 2009 г., бр. 12, 17, 27 и 97 от 2010 г., бр. 105 от 2011 г., бр. 38, 44 и 82 от 2012 г., бр. 15, 27, 28, 52, 66 и 70 от 2013 г., бр. 11, 53, 61 и 98 от 2014 г., бр. 14 от 2015 г.; Решение № 2 на Конституционния съд от 2015 г. – бр. 23 от 2015 г.; изм., бр. 24, 29, 61 и 79 от 2015 г., бр. 50, 95, 97 и 103 от 2016 г., бр. 58, 85 и 101 от 2017 г., бр. 7, 21, 28, 77 и 94 от 2018 г., бр. 17, 47, 74, 94 и 100 от 2019 г., бр. 28, 51, 62 и 69 от 2020 г.; Решение № 15 на Конституционния съд от 2020 г. – бр. 101 от 2020 г.; изм., бр. 105 от 2020 г., бр. 20 от 2021 г., бр. 15 и 32 от 2022 г., бр. 58 и 84 от 2023 г. и бр. 41, 70 и 79 от 2024 г.) в чл. 33 се правят следните изменения:\n1. В ал. 6, изречение второ думите „включително за издаване на документи по чл. 151, ал. 4, т. 4 от Закона за устройство на територията“ се заличават.\n2. В ал. 7, изречение второ думата „регистрацията“ се заменя с „подаването на уведомление“. \n3. Алинея 8 се отменя.\nЗаконът е приет от 51-вото Народно събрание на 11 април 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n2024"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166107",
    "meta": [],
    "text": "УКАЗ № 61\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между правителството на Република България и Университетската агенция на Франкофонията относно седалище на Националното бюро – България, на Университетската агенция на Франкофонията – Централна и Източна Европа, подписано на 10 декември 2024 г. в гр. София, приет от 51-вото Народно събрание на 9 април 2025 г.\nИздаден в София на 14 април 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението между правителството на Република България и Университетската агенция на Франкофонията относно седалище на Националното бюро – България, на Университетската агенция на Франкофонията – Централна и Източна Европа, подписано на 10 декември 2024 г. в гр. София\nЧлен единствен. \nРатифицира Споразумението между правителството на Република България и Университетската агенция на Франкофонията относно седалище на Националното бюро – България, на Университетската агенция на Франкофонията – Централна и Източна Европа, подписано на 10 декември 2024 г. в гр. София.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 9 април 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n1984"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165950",
    "meta": [],
    "text": "УКАЗ № 59\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Международен договор (Letter of Offer and Acceptance – LOA) BU-P-LBI „Придобиване на оборудване за комуникационна сигурност“, приет от 51-вото Народно събрание на 3 април 2025 г.\nИздаден в \nСофия на 7 април 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Международен договор (Letter of Offer and Acceptance – LOA) BU-P-LBI „Придобиване на оборудване за комуникационна сигурност“\nЧл. 1.\n Ратифицира Международен договор (Letter of Offer and Acceptance – LOA) BU-P-LBI „Придобиване на оборудване за комуникационна сигурност“, подписан на 12 август 2024 г. в Съединените американски щати и на 2 декември 2024 г. в София. \nЧл. 2. \nДоговорът по чл. 1 да не се обнародва в „Държавен вестник“.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 3 април 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n1834"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166183",
    "meta": [],
    "text": "УКАЗ № 88\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за признаване, изпълнение и изпращане на актове за конфискация или отнемане и решения за налагане на финансови санкции, приет от 51-вото Народно събрание на 29 май 2025 г.\nИздаден в \nСофия на 5 юни 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за признаване, изпълнение и изпращане на актове за конфискация или отнемане и решения за налагане на финансови санкции\n(обн., ДВ, бр. 15 от 2010 г.; изм., бр. 55 от 2011 г. и бр. 56 от 2022 г.)\n§ 1. \nВ чл. 16, ал. 1 думите „7-дневен срок“ се заменят с „14-дневен срок“, а думите „трима съдии“ се заменят с „един съдия“.\n§ 2. \nВ чл. 45, ал. 1 думите „трима съдии“ се заменят с „един съдия“.\n§ 3. \nВ § 2а от допълнителните разпоредби думата „обезпечаване“ се заменя с „конфискация“.\nПреходна разпоредба\n§ 4. \nНеприключилите до влизането в сила на този закон съдебни производства по чл. 16, 32 и 45 се довършват по досегашния ред.\nЗаконът е приет от 51-вото Народно събрание на 29 май 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n3085"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166375",
    "meta": [],
    "text": "УКАЗ № 90\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Меморандума за изпълнение – договорености между държавите членки, участващи в Програмата Интеррег VI-A Румъния – България, приет от 51-вото Народно събрание на 29 май 2025 г.\nИздаден в \nСофия на 5 юни 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Меморандума за изпълнение – договорености между държавите членки, участващи в Програмата Интеррег VI-A Румъния – България\nЧлен единствен.\n Ратифицира Меморандума за изпълнение – договорености между държавите членки, участващи в Програмата Интеррег VI-A Румъния – България, подписан от българска страна на 7 март 2024 г., за Управляващия орган на Програмата – на 11 октомври 2023 г., и за Одитния орган на Програмата – на 18 октомври 2023 г.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 29 май 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n3095"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166376",
    "meta": [],
    "text": "УКАЗ № 89\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за ратифициране на Споразумение за изпълнение на Програмата (Interreg VI-A) ИПП България – Северна Македония 2021 – 2027 (CCI 2021TC16IPCB006), приет от 51-вото Народно събрание на 29 май 2025 г.\n \nИздаден в \nСофия на 5 юни 2025 г. \n \nПрезидент на Републиката: \nРумен Радев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\nза ратифициране на Споразумение за изпълнение на Програмата (Interreg VI-A) ИПП България – Северна Македония \n2021 – 2027 (CCI 2021TC16IPCB006)\n \nЧлен единствен.\n Ратифицира Споразумението за изпълнение на Програмата (Interreg VI-A) ИПП България – Северна Македония 2021 – 2027 (CCI 2021TC16IPCB006) между правителството на Република България и правителството на Република Северна Македония, подписано на 18 декември 2024 г. в София и на 29 ноември 2024 г. в Скопие.\n \nЗаключителна разпоредба\n \nПараграф единствен.\n Законът влиза в сила от деня на обнародването му в „Държавен вестник“.\n \nЗаконът е приет от 51-вото Народно събрание на 29 май 2025 г. и е подпечатан с официалния печат на Народното събрание.\n \nПредседател на Народното събрание: \nНаталия Киселова \n \n3096"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166234",
    "meta": [],
    "text": "УКАЗ № 86\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за филмовата индустрия, приет от 51-вото Народно събрание на 22 май 2025 г.\nИздаден в \nСофия на 27 май 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за филмовата индустрия\n(обн., ДВ, бр. 105 от 2003 г.; изм., бр. 28, 94 и 105 от 2005 г., бр. 30, 34 и 80 от 2006 г., бр. 53 и 98 от 2007 г., бр. 42 и 74 от 2009 г., бр. 99 от 2010 г.; Решение № 1 на Конституционния съд от 2011 г. – бр. 31 от 2011 г.; изм., бр. 82 от 2012 г., бр. 15 и 68 от 2013 г., бр. 95 от 2016 г., бр. 20, 77, 88 и 98 от 2018 г., бр. 18 от 2021 г., бр. 102 от 2023 г. и бр. 70 и 79 от 2024 г.)\n§ 1. \nВ чл. 13, ал. 4, т. 3 думите „Регламент (ЕС) № 1407/2013 на Комисията от 18 декември 2013 г. относно прилагането на членове 107 и 108 от Договора за функционирането на Европейския съюз към помощта de minimis (OB, L 352/1 от 24 декември 2013 г.), наричан по-нататък „Регламент (ЕС) № 1407/2013“ се заменят с „Регламент (ЕС) 2023/2831 на Комисията от 13 декември 2023 г. относно прилагането на членове 107 и 108 от Договора за функционирането на Европейския съюз към помощта de minimis (OB, L 2831 от 15 декември 2023 г.), наричан по-нататък „Регламент (ЕС) 2023/2831“.\n§ 2. \nВ чл. 26 се правят следните изменения: \n1. В ал. 1, т. 5 думите „Регламент (ЕС) № 1407/2013“ се заменят с „Регламент (ЕС) 2023/2831“.\n2. В ал. 2 думите „Регламент (ЕС) № 1407/2013“ се заменят с „Регламент (ЕС) 2023/2831“.\n§ 3. \nВ чл. 26а, ал. 2 думите „Регламент (ЕС) № 1407/2013“ се заменят с „Регламент (ЕС) 2023/2831“.\n§ 4. \nВ чл. 35а, ал. 2 думите „държавна помощ“ се заменят с „минимална помощ“ и думите „Регламент (ЕС) № 1407/2013“ се заменят с „Регламент (ЕС) 2023/2831“.\n§ 5. \nВ чл. 35в се правят следните изменения: \n1. В ал. 2 думите „Регламент (ЕС) № 1407/2013“ се заменят с „Регламент (ЕС) 2023/2831“. \n2. В ал. 3 думите „Регламент (ЕС) № 1407/2013“ се заменят с „Регламент (ЕС) 2023/2831“.\n§ 6. \nВ чл. 35г, ал. 3 думите „Регламент (ЕС) № 1407/2013“ се заменят с „Регламент (ЕС) 2023/2831“.\n§ 7. \nВ чл. 35д, ал. 1 думите „Регламент (ЕС) № 1407/2013“ се заменят с „Регламент (ЕС) 2023/2831“.\nЗаключителна разпоредба\n§ 8. \nТози закон влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 22 май 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n2958"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165838",
    "meta": [],
    "text": "УКАЗ № 85\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумение за участие на Република България в Регионалната програма на Организацията за икономическо сътрудничество и развитие за Югоизточна Европа с доброволен финансов принос в размер на 100 000 евро (195 583 лв.) между Република България, от една страна, и Организацията за икономическо сътрудничество и развитие, от друга, сключено чрез размяна на писма от 31 януари и 23 февруари 2024 г., приет от 51-вото Народно събрание на 21 май 2025 г.\nИздаден в \nСофия на 27 май 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумение за участие на Република България в Регионалната програма на Организацията за икономическо сътрудничество и развитие за Югоизточна Европа с доброволен финансов принос в размер на 100 000 евро (195 583 лв.) между Република България, от една страна, и Организацията за икономическо сътрудничество и развитие, от друга, сключено чрез размяна на писма от 31 януари и 23 февруари 2024 г.\nЧлен единствен.\n Ратифицира Споразумението за участие на Република България в Регионалната програма на Организацията за икономическо сътрудничество и развитие за Югоизточна Европа с доброволен финансов принос в размер на 100 000 евро (195 583 лв.) между Република България, от една страна, и Организацията за икономическо сътрудничество и развитие, от друга, сключено чрез размяна на писма от 31 януари и 23 февруари 2024 г.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 21 май 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n2929"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166138",
    "meta": [],
    "text": "УКАЗ № 84\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за засилено партньорство и сътрудничество между Европейския съюз и неговите държави членки, от една страна, и Киргизката република, от друга страна, приет от 51-вото Народно събрание на 21 май 2025 г.\nИздаден в \nСофия на 27 май 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението за засилено партньорство и сътрудничество между Европейския съюз и неговите държави членки, от една страна, и Киргизката република, от друга страна\nЧлен единствен. \nРатифицира Споразумението за засилено партньорство и сътрудничество между Европейския съюз и неговите държави членки, от една страна, и Киргизката република, от друга страна, подписано на 25 юни 2024 г.\nЗаконът е приет от 51-вото Народно събрание на 21 май 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n2928"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166128",
    "meta": [],
    "text": "УКАЗ № 80\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за създаване на Европейската конференция по молекулярна биология (EMBC), приет от 51-вото Народно събрание на 16 май 2025 г.\nИздаден в \nСофия на 23 май 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението за създаване на Европейската конференция по молекулярна биология (EMBC)\nЧлен единствен.\n Ратифицира Споразумението за създаване на Европейската конференция по молекулярна биология (EMBC), подписано в Женева на 13 февруари 1969 г.\nЗаконът е приет от 51-вото Народно събрание на 16 май 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n3048"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166355",
    "meta": [],
    "text": "УКАЗ № 83\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за енергетиката, приет от 51-вото Народно събрание на 16 май 2025 г.\nИздаден в \nСофия на 27 май 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за енергетиката\n(обн., ДВ, бр. 107 от 2003 г.; изм., бр. 18 от 2004 г., бр. 18 и 95 от 2005 г., бр. 30, 65 и 74 от 2006 г., бр. 49, 55 и 59 от 2007 г., бр. 36, 43 и 98 от 2008 г., бр. 35, 41, 42, 82 и 103 от 2009 г., бр. 54 и 97 от 2010 г., бр. 35 и 47 от 2011 г., бр. 38, 54 и 82 от 2012 г., бр. 15, 20, 23, 59 и 66 от 2013 г., бр. 98 от 2014 г., бр. 14, 17, 35, 48 и 56 от 2015 г., бр. 42, 47 и 105 от 2016 г., бр. 51, 58, 102 и 103 от 2017 г., бр. 7, 38, 57, 64, 77, 83, 91 и 103 от 2018 г., бр. 17, 41 и 79 от 2019 г., бр. 25, 38 и 57 от 2020 г., бр. 9 и 21 от 2021 г., бр. 8, 9, 99 и 102 от 2022 г., бр. 11, 82, 84, 86 и 96 от 2023 г., бр. 16, 27 и 39 от 2024 г. и бр. 26 от 2025 г.)\n§ 1. \nВ чл. 21, ал. 1 се правят следните изменения: \n1. Точка 8 се изменя така:\n„8. осъществява регулиране на цените в случаите, предвидени в този закон, определя базова стойност на електрическа енергия за 1 MWh, която битовият краен клиент следва да заплаща за съответния регулаторен период, както и определя компонента от цената на крайния снабдител във връзка със снабдяването с електрическа енергия на битови крайни клиенти;“.\n2. Точка 8в се изменя така:\n„8в. определя ежемесечно компенсация за покриване на част от разходите на битови крайни клиенти за закупена електрическа енергия от краен снабдител;“.\n§ 2. \nВ чл. 30а се правят следните изменения и допълнения:\n1. В ал. 1 думите „регулираната цена“ се заменят с „цената“, а след думите „битови крайни клиенти“ се добавя „чрез универсална услуга“.\n2. Алинея 2 се изменя така:\n„(2) Цената на крайния снабдител на електрическа енергия е сумата от постигнатата средно претеглена цена по чл. 30в, ал. 1, относима към съответния краен снабдител за съответния месец, и компонентата по ал. 1.“\n3. В ал. 3 думите „чл. 21, ал. 1, т. 8в“ се заменят с „чл. 30б“.\n§ 3. \nСъздават се чл. 30б и 30в:\n„Чл. 30б. (1) Комисията определя базова стойност на електрическа енергия за 1 MWh, която е част от цената по чл. 30а, ал. 3, която битовият краен клиент заплаща за съответния регулаторен период.\n(2) Базовата стойност по ал. 1 се определя при отчитане на средствата по чл. 36д, ал. 1 за съответния регулаторен период, както и на прогноза за средствата по чл. 36д, ал. 1, т. 8, 8а и 11 за покриване на разходи по чл. 36б, ал. 1, т. 5 за частта от регулаторния период, за която такива средства не са предвидени.\n(3) Комисията може да изменя определената базова стойност на електрическа енергия за 1 MWh при изменен размер на средствата по ал. 2 и/или при несъответствие на прогнозния с действителния размер на средствата за частта от регулаторния период, за която такива не са предвидени, и/или при съществено изменение на прогнозната пазарна цена за базов товар. \n(4) В случаите по ал. 1 и 3 комисията може да приеме съкратени процедури и срокове.\nЧл. 30в. (1) Компенсацията по чл. 21, ал. 1, т. 8в се определя като разлика между постигнатата средно претеглена цена за съответните количества, закупени по механизма по чл. 100, ал. 8 и/или на пазарен сегмент ден напред, относима към съответния краен снабдител за съответния месец, и определената с решение на комисията базова стойност на електрическа енергия за 1 MWh, част от цената, която битовият краен клиент заплаща за съответния регулаторен период. За целите на изчислението на средно претеглената цена, относима към съответния краен снабдител за съответния месец, в случай на закупено количество електрическа енергия на други пазарни сегменти и механизми, се прилага постигнатата реална средно претеглена цена на съответния пазарен сегмент и/или механизъм за съответния месец, но не по-висока от средно претеглена цена на пазарен сегмент ден напред за съответния месец.\n(2) Размерът на компенсацията по ал. 1 може да бъде диференциран според количеството на закупената електрическа енергия. Компенсацията може да бъде за цялото или за част от закупеното количество електрическа енергия от битовите крайни клиенти.\n (3) При определяне на компенсацията по ал. 1 се отчитат приходите на крайните снабдители от продажба на електрическа енергия на пазарен сегмент в рамките на деня и/или на пазарен сегмент ден напред, които надвишават разходите за нейното закупуване.\n(4) На всяко тримесечие при определяне на размера на компенсацията комисията извършва корекция с надвзет или недовзет приход, формиран от прилагане на тарифна структура на базовата стойност на електрическа енергия за 1 MWh през този период, като тази корекция може да бъде разсрочвана. \n(5) При определяне на компенсацията по ал. 1 не се прилагат чл. 13, ал. 5 и чл. 14.“\n§ 4. \nВ чл. 32, ал. 2 се създава т. 3: \n„3. часови, сезонни и други тарифни структури на базовата стойност по чл. 30б.“\n§ 5. \nВ чл. 36а, ал. 1 думите „електрическа енергия и“ се заличават.\n§ 6. \nВ чл. 36б се правят следните изменения и допълнения:\n1. Създава се нова ал. 4:\n„(4) Покриване на разходите по ал. 1, т. 1 и 6 се извършва при условия и по ред, предвидени в договор, сключен с фонда по утвърден от управителния съвет на фонда образец. Размерът на разходите по чл. 94а, ал. 3, които фондът покрива, се определя като разлика между разходите за закупена електрическа енергия по преференциални цени и приходите от продажбата на тази енергия на организиран борсов пазар на пазарен сегмент ден напред за съответния месец.“\n2. Досегашната ал. 4 става ал. 5.\n§ 7. \nВ чл. 36д се правят следните изменения и допълнения:\n1. В ал. 1:\nа) създава се т. 8а:\n„8а. приходи, определени с акт на Министерския съвет, за покриване на разходи по чл. 36б, ал. 1, т. 5;“\nб) създава се т. 11:\n„11. приходи, предвидени в друг закон.“\n2. В ал. 2 накрая се добавя „а средствата, предоставени въз основа на друг закон – съгласно предвиденото в него“.\n3. Алинея 4 се изменя така:\n„(4) Средствата по ал. 1, т. 8, 8а и 11 не се вземат предвид от комисията при утвърждаване на цената или компонентата от цена по чл. 30, ал. 1, т. 17.“\n§ 8. \nВ чл. 36ж, ал. 1, т. 2 думите „който сключва сделки по регулирани цени с крайни клиенти“ се заличават. \n§ 9. \nВ чл. 36з, ал. 1 след думите „подлежащите на възстановяване“ се добавя „средства, изплатени от фонда по чл. 36б, ал. 1, \nт. 1 и 6, и“.\n§ 10.\n В чл. 36л се правят следните изменения и допълнения:\n1. Алинея 3 се изменя така:\n„(3) Фондът не дължи компенсация за количества електрическа енергия, които надвишават тези, които крайният снабдител е доставил на битовите крайни клиенти за същия период.“\n2. Алинея 4 се изменя така:\n„(4) Максималният размер на компенсацията, която фондът изплаща за съответния месец, се изчислява въз основа на количеството, за което крайният снабдител би дължал цената и/или компонентата от цена по чл. 30, ал. 1, т. 17, и определената от комисията компенсация по чл. 30в. В случай че комисията е определила компенсация за част от закупеното от битовите крайни клиенти количество за конкретен месец, фондът изплаща компенсация само за това количество.“\n3. Алинея 7 се изменя така:\n„(7) Фондът извършва проверка на съответствието между фактурираните количества електрическа енергия от крайните снабдители на битовите крайни клиенти за съответния месец и количествата, за които е изплатил компенсация по ал. 4.“\n4. Създава се ал. 8:\n„(8) В случай че се установи разлика между количествата по ал. 7 или във фонда постъпи информация за корекция на количествата, за които крайният снабдител би дължал цената и/или компонентата от цена по чл. 30, ал. 1, т. 17, извършена в съответствие с правилата за търговия с електрическа енергия, фондът преизчислява дължимата компенсация за съответния месец въз основа на по-малкото количество електрическа енергия. Възстановяване на изплатени компенсации се извършва по ред, предвиден в договора по ал. 1.“ \n§ 11.\n В чл. 37, ал. 1, т. 4 съюзът „и“ се заменя със запетая и накрая се добавя „и цени по чл. 30а“.\n§ 12.\n В чл. 38б се създава ал. 10:\n„(10) Крайните снабдители посочват в ежемесечната фактура размера на компенсацията за покриване на част от разходите на съответния битов краен клиент за закупената електрическа енергия за предходния отчетен период.“\n§ 13.\n В чл. 80а се правят следните допълнения:\n1. В ал. 1 в изречение първо след думите „осъществяващи дейности“ и в изречение второ след думите „отчетната им дейност“ се добавя „при цени по чл. 30а и“. \n2. В ал. 8, т. 2 след думите „отчетната дейност“ се добавя „при цени по чл. 30а и“. \n§ 14.\n В чл. 91, ал. 1 думата „могат“ се заменя с „може“ и думите „регулирани от комисията цени“ се заменят с „цени по чл. 30а“.\n§ 15.\n В чл. 94а се правят следните изменения и допълнения:\n1. В ал. 1 след думите „универсална услуга“ се добавя „по цената по чл. 30а“.\n2. В ал. 3 в изречение първо думите „По искане на производител краен снабдител“ се заменят с „Краен снабдител“ и думата „електроразпределителната“ се заменя с „електроразпределителна“, а в изречение второ накрая се добавя „на пазарен сегмент ден напред чрез отделна регистрация“.\n§ 16.\n В чл. 97 ал. 1 се изменя така: \n„(1) Сделки с електрическа енергия между краен снабдител и битов краен клиент за обекти, присъединени към електроразпределителна мрежа на ниво ниско напрежение, когато клиентът не е избрал друг доставчик, се сключват по цената по чл. 30а, ал. 3.“\n§ 17.\n В чл. 100 се правят следните изменения и допълнения: \n1. В ал. 1 думата „могат“ се заменя с „може“ и думите „за количествата по чл. 31, ал. 5, т. 2 от Закона за енергията от възобновяеми източници“ се заличават. \n2. Създават се ал. 8, 9 и 10:\n„(8) С цел гарантиране на сигурността на доставките за снабдяване на битови крайни клиенти и предвидимостта на разходите за балансиране организираният борсов пазар включва и механизъм, на който се предлагат дългосрочни продукти. \n(9) Сделки по ал. 8 може да сключват: \n1. крайните снабдители, които снабдяват над 10 000 битови крайни клиенти, за закупуване на електрическа енергия за тяхното снабдяване;\n2. търговците и производителите на електрическа енергия, самостоятелно или чрез координатор на балансираща група, за продажба на електрическа енергия на крайни снабдители.\n(10) Организираният борсов пазар може да приема нестандартни дългосрочни продукти на механизма по ал. 8.“\n§ 18.\n В чл. 111, ал. 1 в текста преди т. 1 думите „по регулирани и свободно договорени цени“ се заменят с „по регулирани, свободно договорени цени и цени по чл. 30а“.\n§ 19.\n В чл. 162, ал. 1, в изречение първо след думите „са длъжни да изкупят“ се добавя „при поискване“ и думите „присъединени към съответната мрежа“ се заличават. \n§ 20.\n В § 1 от допълнителните разпоредби се правят следните изменения и допълнения:\n1. Точка 27е се отменя. \n2. Създава се т. 80:\n„80. „Нестандартен дългосрочен продукт“ е всеки енергиен продукт на едро, който не е стандартен продукт, търгуван на организиран пазар, включително енергиен продукт на едро, който не е с фиксирано крайно количество на доставената електрическа енергия.“\n§ 21.\n В преходните и заключителните разпоредби на Закона за изменение и допълнение на Закона за енергетиката (обн., ДВ, бр. 96 от 2023 г.; изм., бр. 39 от 2024 г.) се правят следните изменения и допълнения:\n1. Параграф 51 се отменя.\n2. Параграф 54 се изменя така:\n„§ 54. В ежегодните доклади на Комисията за енергийно и водно регулиране, представяни на Европейската комисия, се включва информация за напредъка към постигане на ефективна конкуренция между доставчиците и прехода към пазарно обусловени цени за битови крайни клиенти.“\n3. Параграф 60 се отменя. \n4. В § 66:\nа) точка 3 се изменя така:\n„3. параграф 39, т. 2, който влиза в сила от 31 декември 2027 г.;“\nб) създава се т. 4:\n„4. параграф 48, относно чл. 175, ал. 3, който влиза в сила от 31 декември 2025 г.“\nЗаключителни разпоредби\n§ 22.\n Действащите към момента на влизането в сила на този закон издадени лицензии за краен снабдител на електрическа енергия се изменят служебно от Комисията за енергийно и водно регулиране, като се привеждат в съответствие с този закон.\n§ 23.\n Лицата, които до датата на влизане в сила на този закон имат издадени лицензии за снабдяване с електрическа енергия от краен снабдител, може да сключват сделки по чл. 100, ал. 8 за закупуване на електрическа енергия за битови крайни клиенти, като за тях не се прилага изискването да снабдяват над 10 000 битови крайни клиенти. \n§ 24.\n (1) В срок до 1 юли 2025 г. електроразпределителните дружества служебно пререгистрират производителите по чл. 162 и производителите по чл. 31 от Закона за енергията от възобновяеми източници, които до датата на влизане в сила на този закон са членове на комбинирана балансираща група, в съответната специална балансираща група на крайния снабдител на електрическа енергия по правилата по чл. 91, ал. 2.\n(2) В срок до 1 юли 2025 г. крайните снабдители на електрическа енергия като координатори на специални балансиращи групи по правилата по чл. 91, ал. 2 сключват договори за участие в балансираща група с производителите, от които изкупуват електрическа енергия по преференциални цени по чл. 162 и по чл. 31 от Закона за енергията от възобновяеми източници, които производители до датата на влизане в сила на този закон са членове на комбинирана балансираща група.\n(3) От 1 юли 2025 г. само координатор на специална балансираща група по правилата по чл. 91, ал. 2 може да поема отговорността за балансиране на производителите по чл. 162 и производителите по чл. 31 от Закона за енергията от възобновяеми източници, които до датата на влизане в сила на този закон са членове на комбинирана балансираща група. \n§ 25.\n (1) Комисията за енергийно и водно регулиране провежда производствата по чл. 30а и 30б за регулаторния период, който започва от 1 юли 2025 г., и въз основа на § 1, 2 и 3 от този закон.\n(2) Комисията за енергийно и водно регулиране провежда производствата по привеждане на подзаконовите нормативни актове по прилагането на закона в съответствие с този закон и въз основа на § 1, 2 и 3 от този закон в срок до 30 юни 2025 г.\n§ 26.\n Законът влиза в сила от деня на обнародването му в „Държавен вестник“, с изключение на § 1, 2, 3, 9, 10, 12, 15, 16, § 17, т. 1 и § 19, които влизат в сила от 1 юли 2025 г.\nЗаконът е приет от 51-вото Народно събрание на 16 май 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n3049"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166135",
    "meta": [],
    "text": "УКАЗ № 79\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за насърчаване на инвестициите, приет от 51-вото Народно събрание на 14 май 2025 г.\nИздаден в \nСофия на 22 май 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за насърчаване на инвестициите\n(обн., ДВ, бр. 97 от 1997 г.; попр., бр. 99 от 1997 г.; изм., бр. 29 и 153 от 1998 г., бр. 110 от 1999 г., бр. 28 от 2002 г., бр. 37 от 2004 г.; попр., бр. 40 от 2004 г.; изм., бр. 34, 59, 65, 80, 82 и 86 от 2006 г., бр. 42 и 53 от 2007 г., бр. 69 от 2008 г., бр. 41 и 82 от 2009 г., бр. 18, 88 и 100 от 2010 г., бр. 38, 45 и 82 от 2012 г., бр. 15, 16 и 66 от 2013 г., бр. 98 от 2014 г., бр. 14, 32 и 61 от 2015 г., бр. 85 и 96 от 2017 г., бр. 20 от 2018 г., бр. 44 от 2019 г., бр. 21 от 2020 г., бр. 17 и 21 от 2021 г., бр. 22 от 2022 г. и бр. 20 и 79 от 2024 г.)\n§ 1. \nВ чл. 2 се правят следните изменения и допълнения:\n1. В т. 2 след думите „частна държавна“ се поставя запетая и съюзът „или“ се заличава, а след думите „частна общинска собственост“ се добавя „или собственост на публично предприятие при условията на чл. 22а, ал. 10“. \n2. Точка 3 се отменя.\n3. В т. 5 думите „за придобиване на професионална квалификация“ се заменят с „по смисъла на чл. 31 от Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора (OB, L 187/1 от 26 юни 2014 г.) и последващите му изменения, наричан по-нататък „Регламент (ЕС) № 651/2014“.\n4. Точка 9 се изменя така:\n„9. безвъзмездна финансова помощ за приоритетни инвестиционни проекти в преработващата промишленост, както и в образование и научни изследвания при условия и по ред, определени с правилника за прилагане на закона.“\n§ 2. \nВ чл. 2а се правят следните изменения и допълнения:\n1. Алинея 1 се изменя така:\n„(1) Разпоредбите за насърчаване на инвестициите по глава трета и по глава четвърта, когато предоставяните насърчителни мерки са държавни помощи, са в изпълнение на изискванията на Регламент (ЕС) № 651/2014.“\n2. В ал. 2 след думите „Мерките за помощ за насърчаване на инвестициите“ се добавя „когато са държавни помощи“.\n§ 3. \nВ чл. 10, ал. 2 се правят следните изменения и допълнения:\n1. Точка 1 се отменя.\n2. В т. 7 думите „за прилагане на“ се заменят със „за одобряване на договорите за отпускане на средства за прилагане на финансовите“.\n3. Създават се нова т. 9 и т. 10:\n„9. внася в Министерския съвет предложения за сключване на меморандуми или споразумения с потенциални инвеститори;\n10. разработва и приема методология за предоставянето на безвъзмездна финансова помощ за приоритетни инвестиционни проекти в преработващата промишленост при спазване на изискванията на Регламент (ЕС) № 651/2014.“\n§ 4. \nВ чл. 11, ал. 1 се правят следните изменения и допълнения:\n1. В т. 2 думите „мерките се разработват в съответствие със стратегията по чл. 10, ал. 2, т. 1“ се заличават.\n2. Създава се т. 5:\n„5. събира информация от кметовете на общини в областта за издадените сертификати клас В и насърчените инвестиционни проекти клас В през календарната година, която предоставя на министъра на иновациите и растежа и на изпълнителния директор на Българската агенция за инвестиции.“\n§ 5. \nВ чл. 11б се правят следните допълнения:\n1. В т. 7 след думата „поддържа“ се добавя „и актуализира“.\n2. Създава се т. 10:\n„10. провежда прединвестицинно, инвестиционно и слединвестиционно обслужване, като за целта осъществява координация със съответните общини и заинтересованите ведомства и юридически лица, в чиято област попадат мерките и дейностите, свързани с даден инвестиционен проект.“\n§ 6. \nВ чл. 12 се правят следните изменения и допълнения:\n1. В ал. 1 думите „в съответствие с изискванията на Регламент (ЕС) № 651/2014“ се заличават и се създава изречение второ: „Мерките по чл. 2а, ал. 2 се прилагат в съответствие с изискванията на Регламент (ЕС) № 651/2014.“\n2. В ал. 2:\nа) в т. 6 думите „40 на сто от приемливите разходи“ се заменят с „25 на сто от допустимите разходи“;\nб) точка 7 се изменя така:\n„7. да създават и поддържат заетост, която да е пряко свързана с осъществяването на инвестиционния проект в случаите и при условията, предвидени в правилника за прилагане на закона; при заявяване на мерките по чл. 22д и чл. 22е, ал. 3, т. 1, когато се предвижда насърчаване по чл. 15, ал. 1, т. 6, трябва да са изпълнени едновременно условията на чл. 14, параграф 9 от Регламент (ЕС) № 651/2014;“\nв) в т. 8 думите „по смисъла на чл. 14, параграф 5 от Регламент (ЕС) № 651/2014“ се заличават;\nг) в т. 9 думите „по смисъла на чл. 14, параграф 6 от Регламент (ЕС) № 651/2014“ се заличават;\nд) точка 10 се отменя.\n§ 7. \nВ чл. 13 се правят следните изменения и допълнения:\n1. В ал. 1 т. 4 се изменя така:\n„4. което има изискуеми публични задължения, с изключение на задължения по невлезли в сила актове, както и разсрочени, отсрочени или обезпечени задължения.“\n2. Създава се ал. 4:\n„(4) Обстоятелствата по ал. 1, т. 4 се проверяват от агенцията по реда на чл. 87, ал. 11 от Данъчно-осигурителния процесуален кодекс.“ \n§ 8. \nВ чл. 14 се правят следните изменения и допълнения: \n1. Алинея 1 се изменя така:\n„(1) За инвестициите, които изпълняват изискванията на чл. 12 – 13а, се издава сертификат по чл. 20. Сертификатът дава права за ползване на мерките по чл. 15, ал. 1, т. 1 – 6 в случаите, когато са изпълнени изискванията за ползване на съответната мярка. Сертификатът се издава от министъра на иновациите и растежа.“\n2. В ал. 2 думите „инвестициите и заетостта по \nчл. 12, ал. 2\n, т. 5“ се заменят с „инвестициите и/или заетостта по \nчл. 12, ал. 2\n, т. 5 и 7“ и изречение второ се заличава.\n3. В ал. 3 след думите „22е, ал. 1“ се добавя „и 2“, думите „чл. 22е, ал. 3“ се заменят с „чл. 22е, ал. 4“ и думите „чл. 22е, ал. 4“ се заменят с „чл. 22е, ал. 5“.\n§ 9. \nВ чл. 15 се правят следните изменения:\n1. В ал. 1 т. 5 се изменя така:\n„5. финансово подпомагане за обучение на лица, заели новите работни места, свързани с инвестициите по реда на чл. 22в;“. \n2. В ал. 2 думите „чл. 22е, ал. 2“ се заменят с „чл. 22е, ал. 3“ и думите „чл. 22е, ал. 3“ се заменят с „чл. 22е, ал. 4“. \n3. Алинея 4 се изменя така:\n„(4) Инвестициите се насърчават и по реда на данъчното законодателство, когато отговарят на предвидените в него условия, както и в случаите по чл. 22а, ал. 1, т. 5.“\n§ 10.\n В чл. 16 се правят следните изменения:\n1. В ал. 1:\nа) в текста преди т. 1 думите „чл. 22е, ал. 2, т. 1“ се заменят с „чл. 22е, ал. 3, т. 1“;\nб) в т. 2 букви „а“ и „б“ се изменят така:\n„а) съответствието на проекта с условията на схемата за регионална инвестиционна помощ и/или схемата за помощ за обучение съгласно Регламент (ЕС) № 651/2014, когато насърчителните мерки са държавни помощи, или\nб) намерението си да приложи мярката, представляваща държавна помощ, при условие че бъде одобрена от Европейската комисия по реда на Закона за държавните помощи, в случаите, когато мярката не попада в обхвата на групово освобождаване съгласно Регламент (ЕС) № 651/2014 по отношение на регионална инвестиционна помощ;“.\n2. В ал. 2 думите „или ал. 4“ се заличават.\n§ 11.\n Член 17 се изменя така:\n„Чл. 17. (1) Мерките за насърчаване на инвестициите може да се прилагат по отношение на две или повече юридически лица, чийто инвестиционен проект е сертифициран.\n(2) Лицата по ал. 1 може да бъдат свързани лица по смисъла на § 1, ал. 1 от допълнителните разпоредби на Търговския закон, както и обединение по смисъла на Търговския закон или Закона за задълженията и договорите.\n(3) Лицата по ал. 1 отговарят солидарно за изпълнението на задълженията си по осъществяване и поддържане на инвестицията.“\n§ 12.\n В чл. 18 ал. 2 се изменя така:\n„(2) В заявлението си инвеститорът описва инвестиционния си проект и прилага необходимите документи, посочени в правилника за прилагане на закона.“\n§ 13.\n В чл. 19 се правят следните допълнения:\n1. В ал. 1, т. 2 след думите „документите по чл. 18“ се добавя „в 14-дневен срок от подаването им“.\n2. В ал. 2, т. 2 след думите „документите по чл. 18, ал. 5“ се добавя „в 14-дневен срок от подаването им“.\n§ 14.\n В глава трета, раздел II се създава чл. 20б:\n„Чл. 20б. (1) Когато вследствие на незаконосъобразни актове, действия или бездействия на органи и длъжностни лица при или по повод изпълнение на административна дейност осъществяването на инвестиционния проект е възпрепятствано пълно или частично, инвеститорът може да иска обезщетение по реда на Закона за отговорността на държавата и общините за вреди. \n(2) В случаите по ал. 1, както и при непреодолима сила, възпрепятстваща реализирането на сертифицирани инвестиционни проекти, когато имотите, на които ще се реализират, са засегнати в степен, в която не биха могли да бъдат използвани, агенцията подпомага инвеститора за намиране на други подходящи имоти по начин, определен в правилника за прилагане на закона.“\n§ 15.\n В чл. 21, ал. 1 думите „с една трета“ се заменят с „на половина“.\n§ 16.\n В чл. 22а се правят следните изменения и допълнения:\n1. В ал. 1 се създава т. 5: \n„5. сключи договор за наем с инвеститора за земи по чл. 19 от Закона за собствеността и ползването на земеделските земи, които са неполивни земеделски земи от седма до десета категория или некатегоризируеми, със срок не по-дълъг от 10 години.“\n2. В ал. 7 накрая се добавя „или индустриална зона или технологичен парк“.\n3. Алинея 10 се изменя така:\n„(10) Публични предприятия по чл. 2, ал. 1, т. 1 и 2 от Закона за публичните предприятия, в които няма частно участие в капитала, както и когато тези публични предприятия притежават дялове или акции в търговски дружества, в които съакционер или съдружник е държавата и/или общината, може да извършват продажба, замяна или да учредяват възмездно ограничено вещно право върху имоти без търг или конкурс:\n1. по искане на инвеститор, получил сертификат за клас инвестиция, и след писмено разрешение от собственика на капитала; в тези случаи се извършва оценка по реда на ал. 2 и се прилагат изискванията на ал. 3 – 8;\n2. за приоритетни инвестиционни проекти по чл. 22е на цени, по-ниски от пазарните, като цената не може да бъде по-ниска от данъчната оценка на имота, след писмено разрешение от собственика на капитала, ако са изпълнени всички условия за прилагане на схемата за регионална инвестиционна помощ по Регламент (ЕС) № 651/2014, определени с правилника за прилагане на закона.“\n4. Алинея 11 се изменя така:\n„(11) Публични предприятия по чл. 2, ал. 1, т. 1 и 2 от Закона за публичните предприятия, в които няма частно участие в капитала, както и когато тези публични предприятия притежават дялове или акции в търговски дружества, в които съакционер или съдружник е държавата и/или общината, може да отдават под наем собствените си имоти чрез пряко договаряне на пазарни цени след оценка, направена по реда на ал. 2, и разрешение от собственика на капитала за приоритетни инвестиционни проекти по чл. 22е.“\n5. В ал. 12 думите „чл. 22е, ал. 1 и 4“ се заменят с „чл. 22е, ал. 1 и 5“ и думите „чл. 22е, ал. 2“ се заменят с „чл. 22е, ал. 3“.\n6. В ал. 13 думите „ал. 10, т. 2“ се заменят с „ал. 10“ и думите „над 5 пъти“ се заменят с „над три пъти“.\n7. Създават се ал. 14 и 15:\n„(14) В случаите по ал. 10, когато изпълнението на инвестиционния проект е предвидено в имот, за който няма влязъл в сила подробен устройствен план или изпълнението на инвестиционния проект налага изменение на подробния устройствен план, срокът за изпълнение на проекта може да бъде спрян до влизането в сила на подробния устройствен план, но не повече от 24 месеца. Условията по спиране на срока за изпълнение на проекта се уреждат в договора с инвеститора по ал. 10.\n(15) Алинеи 10 и 11 не се прилагат за държавните предприятия, създадени със специални закони на основание чл. 62, ал. 3 от Търговския закон.“\n§ 17.\n В чл. 22б се правят следните изменения и допълнения:\n1. В ал. 1:\nа) в текста преди т. 1 думите „По предложение на министъра на иновациите и растежа Министерският съвет може да отпуска“ се заменят със „След изпълнение на изискванията по чл. 16 по предложение на министъра на иновациите и растежа Министерският съвет одобрява договорите за отпускане на“;\nб) в т. 1 накрая се добавя „и на приоритетен инвестиционен проект“;\nв) точка 2 се изменя така:\n„2. индустриална зона или технологичен парк, сертифицирани при условията на чл. 22е като приоритетни инвестиционни проекти;“\nг) създава се т. 3:\n„3. индустриален парк, вписан в регистъра на индустриалните паркове и сертифициран като приоритетен инвестиционен проект по чл. 22е, ал. 2, т. 1.“\n2. Алинея 2 се изменя така:\n„(2) Максималният размер на средствата по ал. 1, в случаите когато не са държавна помощ, се определя с правилника за прилагане на закона като процент от стойността на инвестицията.“\n§ 18.\n Член 22в се изменя така:\n„Чл. 22в. (1) По предложение на министъра на иновациите и растежа Министерският съвет одобрява договорите за отпускане на средства за финансово подпомагане за провеждане на обучение по смисъла на чл. 31 от Регламент (ЕС) № 651/2014 на служители, заели новите работни места, разкрити при осъществяването на инвестиция от клас А, от клас Б или приоритетен инвестиционен проект, когато:\n1. инвестицията се осъществява във високотехнологични дейности или изцяло в административните граници на икономически необлагодетелствани региони;\n2. се създава и поддържа заетост в резултат на инвестицията при условията, предвидени в правилника за прилагане на закона;\n3. годишното трудово възнаграждение на заетите по трудово правоотношение по проекта е по-високо от средното в страната за съответната икономическа дейност, в която се осъществява инвестиционният проект, по данни на Националния статистически институт за срока за поддържане на заетостта най-малко 5 години – за голямо предприятие, или три години – в случаите на малко и средно предприятие. \n(2) Средствата по ал. 1 се предоставят въз основа на договор с инвеститора – работодател, който може да проведе обучението самостоятелно или чрез друго лице. \n(3) Взаимоотношенията във връзка с обучението се уреждат съгласно Регламент (ЕС) № 651/2014 по отношение на помощта за обучение и по ред, определен с правилника за прилагане на закона.“\n§ 19.\n В чл. 22д, ал. 1 се правят следните изменения:\n1. В текста преди т. 1 думите „По предложение на министъра на иновациите и растежа Министерският съвет може да отпуска“ се заменят с „По предложение на министъра на иновациите и растежа Министерският съвет одобрява договорите за отпускане на“.\n2. В т. 2 думите „т. 7, букви „а“ и „б“ се заменят с „чл. 14, параграф 9, букви „а“ и „б“ от Регламент (ЕС) 651/2014“.\n3. В т. 3 думите „чл. 12, ал. 2, т. 7, буква „в“ се заменят с „чл. 14, параграф 9, буква „в“ от Регламент (ЕС) 651/2014“.\n§ 20.\n В чл. 22е се правят следните изменения и допълнения:\n1. Алинея 1 се изменя така:\n„(1) Приоритетни са инвестиционните проекти, изпълняващи се в икономическите дейности, които се определят по реда на чл. 12, ал. 2, т. 2 и са свързани с икономическото развитие, отбраната и националната сигурност на Република България или за развитието на регионите в страната. Те трябва да отговарят на следните изисквания:\n1. направени инвестиции в един обект в размер, определен с правилника за прилагане на закона;\n2. създадена заетост чрез инвестиции, при които минималният брой на заетите лица е определен с правилника за прилагане на закона.“ \n2. Създава се нова ал. 2:\n„(2) Приоритетните инвестиционни проекти по ал. 1 може да предвиждат и:\n1. изграждане на индустриални зони или изграждане на индустриални паркове, вписани в Регистъра на индустриалните паркове с необходимата техническа инфраструктура за привличане на инвестиции, при условия и по ред, определени с правилника за прилагане на закона; \n2. изграждане на технологични паркове с необходимата техническа инфраструктура за привличане на инвестиции в научни изследвания и/или образование, и/или информационни технологии, включително иновационни дейности за технологично обновяване на производствени продукти и технологии, при условия и по ред, определени с правилника за прилагане на закона;\n3. изграждане или разширяване на производствени и складови бази с необходимата техническа инфраструктура на стратегически обекти от значение за националната сигурност.“ \n3. Досегашната ал. 2 става ал. 3 и в нея:\nа) в т. 1 буква „а“ се изменя така: \n„а) финансово подпомагане за изграждане на елементи на техническата инфраструктура по чл. 22б, определени със закона;“\nб) в т. 4 думите „по ал. 1, т. 5“ се заменят с „по ал. 2, т. 3“.\n4. Досегашната ал. 3 става ал. 4 и в нея накрая се добавя „и 2, когато е приложимо“.\n5. Досегашната ал. 4 става ал. 5 и в нея в изречение първо думите „ал. 3“ се заменят с „ал. 4“, думите „ал. 1, т. 1 – 3“ се заменят с „ал. 1 и 2“ и в изречение второ думите „ал. 1, т. 3“ се заменят с „ал. 2, т. 1“.\n6. Досегашната ал. 5 става ал. 6.\n§ 21.\n В чл. 22ж ал. 2 се изменя така:\n„(2) Междуведомствена работна група може да бъде създадена и със заповед на министъра на иновациите и растежа във връзка със заявен инвестиционен интерес от потенциален инвеститор, предвиждащ осъществяването на проект от важно значение за икономиката на страната, съгласно чл. 22е.“\n§ 22.\n В чл. 22з, ал. 3, т. 3 думите „чл. 22а, ал. 1, т. 2 и 4“ се заменят с „чл. 22а, ал. 1, т. 2, 4 и 5“.\n§ 23.\n Наименованието на глава пета се изменя така: „Правила за чуждестранни инвеститори“.\n§ 24.\n В чл. 27 се правят следните изменения и допълнения:\n1. В ал. 3 думите „обекти и дейности от“ се заменят с „обекти, дейности, предприятията или капитала на“.\n2. В ал. 9 след думите „Обединени Арабски Емирства“ се поставя запетая и се добавя „държава – страна по Споразумението за Европейското икономическо пространство, Конфедерация Швейцария“.\n§ 25.\n В чл. 28 ал. 1 и 2 се изменят така:\n„(1) Контролът се осъществява от:\n1. изпълнителния директор на агенцията относно изпълнението на инвестиционните проекти, получили сертификат за инвестиция клас А, клас Б и приоритетен;\n2. министъра на иновациите и растежа или от оправомощено от него длъжностно лице или от друг орган, предоставящ насърчителната мярка, относно прилагането на насърчителните мерки.\n(2) Контролът по ал. 1 се осъществява по отношение на изпълнението на инвестицията като минимален размер и срок в съответната икономическа дейност и/или размер на създадената заетост.“\n§ 26.\n В чл. 29 се правят следните изменения:\n1. В т. 2 думите „от администрация към него“ и „на изпълнителната власт“ се заличават.\n2. Точка 3 се отменя.\n§ 27.\n В чл. 30 думите „и се удостоверява с документите по чл. 32а, ал. 3 и 4“ се заменят с „като изпълнението се удостоверява с документите по чл. 28, ал. 3 и 4“.\n§ 28.\n Създава се нов чл. 31:\n„Чл. 31. (1) При неизпълнение или нарушение, непосредствено свързано с получаването на държавна помощ, на разпоредби на Регламент (ЕС) № 651/2014, на този закон, правилника за прилагането му и по сключените договори за предоставяне на държавни помощи по прилагане на схемата за регионална инвестиционна помощ и/или схемата за помощ за обучение, всички недължимо платени и надплатени суми подлежат на връщане от получателя на помощта.\n(2) Средствата по ал. 1 са изискуеми от момента на получаването на помощта заедно със законната лихва от тази дата.\n(3) Средствата по ал. 1 са публични държавни вземания и се установяват от министъра на иновациите и растежа в качеството му на администратор на помощ чрез издаване на акт за установяване на публично вземане по реда на Административнопроцесуалния кодекс.\n(4) Вземанията по издадените актове по ал. 3 подлежат на събиране по реда на Данъчно-осигурителния процесуален кодекс от органите на Националната агенция за приходите.“ \n§ 29.\n В чл. 34 се създава ал. 6:\n„(6) Кмет на община, който не изпълни задължението си по чл. 22и, т. 8 и задължението си по чл. 30, се наказва с глоба в размер на 1000 лв., а при повторно нарушение – с глоба в размер на 3000 лв.“\n§ 30.\n В § 1 от допълнителните разпоредби се правят следните изменения и допълнения:\n1. В т. 7 думите „физически и функционално“ се заменят с „физически и/или функционално“.\n2. Точка 10 се изменя така:\n„10. „Икономически необлагодетелствани региони“ са общини, в които равнището на безработица е по-високо от средното за страната.“ \n3. Точка 17 се изменя така:\n„17. „Елементи на техническата инфраструктура“ за:\nа) клас А, клас Б и приоритетен инвестиционен проект са елементите по смисъла на чл. 64, ал. 1, т. 1, 2 и 3 от Закона за устройство на територията;\nб) приоритетен проект по чл. 22е в преработващата промишленост, високотехнологичните услуги или за изграждане на индустриален парк, индустриална зона или технологичен парк са разпределителните проводи и разпределителните устройства и съоръженията към тях – трансформаторни постове, електрически подстанции, понижителни и разпределителни станции.“\n4. Създават се т. 19, 20 и 21:\n„19. „Индустриална зона“ е един или съвкупност от два или повече съседни поземлени имота, разположени на територии, за които съгласно устройствен план е определено предназначение за производствени дейности.\n20. „Технологичен парк“ е един или съвкупност от два или повече съседни имота с преобладаващи научноизследователска и развойна дейност и/или образование, и/или информационни технологии и за иновационни дейности за технологично обновяване на производствени продукти и технологии. Допустима е допълваща инвестиционна дейност в преработващата промишленост или в друг производствен сектор.\n21. „Частно участие в капитала“ е участие в капитала на физическо или юридическо лице, което не е 100 на сто собственост на държавата и/или община, и/или публично предприятие със 100 на сто държавно или общинско участие в капитала.“ \nПреходни и заключителни разпоредби\n§ 31.\n За всички действащи до влизането в сила на този закон договори за предоставяне на държавни помощи по прилагане на схемата за регионална инвестиционна помощ и/или схемата за помощ за обучение, по които е установено неизпълнение или нарушение, непосредствено свързано с получаването на държавна помощ, на разпоредби на Регламент (ЕС) № 651/2014, на закона или правилника за прилагането му и на самите договори, недължимо платените и надплатени суми по тях се установяват и събират по реда на чл. 31.\n§ 32.\n В 4-месечен срок от влизането в сила на този закон Министерският съвет, по предложение на министъра на иновациите и растежа, привежда правилника за прилагане на закона в съответствие с него и с Регламент (ЕС) № 651/2014.\n§ 33.\n В 6-месечен срок от влизането в сила на този закон министърът на икономиката и индустрията и министърът на иновациите и растежа със съвместна заповед определят механизъм за осъществяване на сътрудничество и координация между Изпълнителната агенция за насърчаване на малките и средните предприятия и Българската агенция за инвестиции със службите по търговско-икономически въпроси зад граница.\n§ 34.\n (1) Схемата за регионална инвестиционна помощ и Схемата за помощ за обучение, освободени от задължението уведомяване по Регламент (ЕС) № 651/2014, не се прилагат до приемането на измененията на правилника за прилагане на закона по § 32.\n(2) До приемането на измененията на правилника по ал. 1 и до одобряване на схема за регионална инвестиционна помощ министърът на иновациите и растежа може да предложи на Министерския съвет да одобри проекти на договори за прилагане на финансовата насърчителна мярка – държавна помощ по чл. 22д, под отлагателно условие относно влизането им в сила.\n(3) Министерският съвет може да одобри проектите на договори по ал. 2, които влизат в сила след обнародването на измененията на правилника по ал. 1, и при наличие на действаща схема за регионална инвестиционна помощ.\n(4) Договорите по ал. 2 се сключват само с инвеститори със сертифицирани инвестиционни проекти, в които е предвидена финансовата насърчителна мярка по чл. 22д и чиито производства по прилагането на мярката са започнали с подаване на искане за прилагането й до влизането в сила на този закон. \n§ 35.\n За инвестиционни проекти, които са сертифицирани и по които са заявени насърчителни мерки по чл. 22а, ал. 10, т. 1 до влизането в сила на този закон, чл. 22а, ал. 13 се прилага в редакцията й до влизането в сила на този закон.\n§ 36.\n В Закона за опазване на земеделските земи (обн., ДВ, бр. 35 от 1996 г.; изм., бр. 14 и 26 от 2000 г., бр. 28 от 2001 г., бр. 112 от 2003 г., бр. 18, 29 и 30 от 2006 г., бр. 13 и 64 от 2007 г., бр. 36 и 43 от 2008 г., бр. 10 и 103 от 2009 г., бр. 87 от 2010 г., бр. 19 и 39 от 2011 г., бр. 22, 38 и 91 от 2012 г., бр. 27 и 66 от 2013 г., бр. 98 от 2014 г., бр. 14, 61 и 100 от 2015 г., бр. 61 от 2016 г., бр. 58 и 96 от 2017 г., бр. 17, 77 и 83 от 2018 г., бр. 21 от 2021 г., бр. 102 от 2022 г., бр. 86, 102 и 106 от 2023 г., бр. 16, 33 и 41 от 2024 г.; Решение № 3 на Конституционния съд от 2025 г. – бр. 37 от 2025 г.) в чл. 17а се създава ал. 4:\n„(4) Промяна на предназначението на земеделски земи за неземеделски нужди се допуска в случаите по чл. 22а, ал. 1, т. 5 от Закона за насърчаване на инвестициите.“\n§ 37.\n В Закона за подпомагане на земеделските производители (обн., ДВ, бр. 58 от 1998 г.; изм., бр. 79 и 153 от 1998 г., бр. 12, 26, 86 и 113 от 1999 г., бр. 24 от 2000 г., бр. 34 и 41 от 2001 г., бр. 46 и 96 от 2002 г., бр. 18 от 2004 г., бр. 14 и 105 от 2005 г., бр. 18, 30, 34, 59, 80, 96 и 108 от 2006 г., бр. 13, 53 и 59 от 2007 г., бр. 16, 36, 43 и 100 от 2008 г., бр. 12, 32, 82 и 85 от 2009 г., бр. 59 от 2010 г., бр. 8 от 2011 г., бр. 38 от 2012 г., бр. 15, 66, 101 и 109 от 2013 г., бр. 40 и 98 от 2014 г., бр. 12, 61 и 95 от 2015 г., бр. 45, 58 и 61 от 2016 г., бр. 13 и 58 от 2017 г., бр. 2, 18 и 77 от 2018 г., бр. 51 и 98 от 2019 г., бр. 21, 63 и 103 от 2020 г., бр. 61 и 102 от 2022 г., бр. 66 и 102 от 2023 г. и бр. 39, 41 и 70 от 2024 г.) в § 12, ал. 1, т. 4 от заключителните разпоредби на Закона за изменение и допълнение на Закона за подпомагане на земеделските производители (обн., ДВ, бр. 103 от 2020 г.; изм., бр. 23 от 2021 г.) накрая се добавя „както и в случаите по чл. 22а, ал. 1, т. 5 от същия закон“.\n§ 38.\n В Закона за малките и средните предприятия (обн., ДВ, бр. 84 от 1999 г.; изм., бр. 80 и 92 от 2000 г., бр. 42 от 2001 г., бр. 28 от 2002 г., бр. 64 от 2004 г., бр. 34, 59 и 80 от 2006 г., бр. 53 от 2007 г., бр. 43 от 2008 г., бр. 82 от 2009 г., бр. 14 от 2015 г., бр. 17 от 2016 г., бр. 30 от 2018 г., бр. 21 от 2020 г., бр. 66 от 2023 г. и бр. 70 от 2024 г.) се правят следните изменения и допълнения:\n1. В чл. 4, ал. 7 думите „с изключение на случаите, когато лицата са висши училища или изследователски центрове“ се заличават.\n2. В чл. 4а, ал. 1 думите „министъра на икономиката“ се заменят с „министъра на икономиката и индустрията“.\n3. В чл. 5:\nа) в ал. 2 в текста преди т. 1 накрая се добавя „и индустрията“;\nб) създава се нова ал. 3:\n„(3) Министърът на иновациите и растежа участва в изпълнението на политиката за насърчаване конкурентоспособността на малките и средните предприятия и тяхната добавена стойност за растежа на икономиката, като прилага мерки и дейности от Националната стратегия и годишните програми.“;\nв) досегашната ал. 3 става ал. 4;\nг) досегашната ал. 4 става ал. 5 и в нея след думите „министъра на икономиката“ се добавя „и индустрията“.\n4. В чл. 6, ал. 1 думите „министъра на икономиката“ се заменят с „министъра на иновациите и растежа“. \n5. В чл. 7, ал 1 т. 11 се отменя.\n6. В чл. 11:\nа) в ал. 1 думите „министъра на икономиката“ се заменят с „министъра на икономиката и индустрията“;\nб) в ал. 3 думите „Министърът на икономиката“ се заменят с „Министърът на икономиката и индустрията“;\nв) алинея 4 се изменя така:\n„(4) Министърът на иновациите и растежа или определен от него заместник-министър и изпълнителният директор на агенцията са членове на Консултативния съвет по право.“;\nг) в ал. 6 навсякъде думите „министъра на икономиката“ се заменят с „министъра на икономиката и индустрията“.\n7. В чл. 15 думите „бюджета на Министерството на икономиката“ се заменят с „бюджетите на Министерството на икономиката и индустрията и на Министерството на иновациите и растежа“.\n§ 39.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 14 май 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n2767"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165816",
    "meta": [],
    "text": "УКАЗ № 74\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за Националната система за спешни повиквания с единен европейски номер 112, приет от 51-вото Народно събрание на 8 май 2025 г.\nИздаден в \nСофия на 15 май 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за Националната система за спешни повиквания с единен европейски номер 112 \n(обн., ДВ, бр. 102 от 2008 г.; изм., бр. 93 от 2009 г., бр. 88 от 2010 г., бр. 51 и 60 от 2016 г., бр. 97 от 2017 г., бр. 58 от 2019 г. и бр. 31 от 2025 г.)\n§ 1. \nВ чл. 2 след думите „имуществото им“ се поставя запетая и се добавя „както и при заплаха за околната среда“.\n§ 2. \nВ чл. 3, ал. 1 след думата „гражданите“ се поставя запетая и се добавя „както и при заплаха за околната среда“.\n§ 3. \nВ чл. 5, т. 2 след думата „бързина“ съюзът „и“ се заменя със запетая и след думата „ефективност“ се добавя „и оперативна съвместимост“.\n§ 4. \nВ чл. 7 се правят следните изменения и допълнения: \n1. Досегашният текст става ал. 1. \n2. Създава се ал. 2:\n„(2) Спешните повиквания към ЕЕН 112 се приемат от най-подходящия център за приемане на спешни повиквания.“\n§ 5. \nВ чл. 8, ал. 1 т. 1 се изменя така:\n„1. приемат, регистрират и обработват спешни повиквания, включително „eCall“;“.\n§ 6. \nВ чл. 12, ал. 1 думата „са“ се заменя със „се“.\n§ 7. \nВ чл. 16 се правят следните изменения и допълнения: \n1. В ал. 2, изречение първо думите „4 месеца“ се заменят с „14 дни“. \n2. В ал. 6, изречение второ след думите „център 112“ се добавя „в едномесечен срок“.\n§ 8. \nВ чл. 19 се правят следните изменения: \n1. В ал. 1 думите „Националният медицински координационен център“ и запетаята след тях се заличават. \n2. В ал. 2 думите „информационната система на центровете 112“ се заменят с „единната информационно-комуникационна система на Националната система за спешни повиквания с ЕЕН 112“.\n§ 9. \nВ чл. 20, ал. 3 думите „информационно-комуникационната система“ се заменят с „единната информационно-комуникационна система“.\n§ 10.\n Член 21 се отменя.\n§ 11.\n В чл. 22 се създава т. 4:\n„4. единната информационно-комуникационна система, която осигурява единна среда за обработване на информация.“\n§ 12.\n Създава се чл. 22а:\n„Чл. 22а. Единната информационно-комуникационна система включва:\n1. специализираните и стандартните хардуер и софтуер, намиращи се в центровете за данни, разположени на територията на центровете 112;\n2. специализираните и стандартните крайни устройства за извличане и въвеждане на данни, свързани със спешните повиквания към ЕЕН 112;\n3. специализираните и стандартните съоръжения за комуникация с предприятията, предоставящи обществени електронни съобщителни услуги.“\n§ 13.\n В чл. 23, ал. 1 след думите „организира тяхната дейност“ се поставя запетая и се добавя „осигурява изграждането, поддържането и развитието на единната информационно-комуникационна система“.\n§ 14.\n В чл. 25 ал. 3 се отменя.\n§ 15.\n Член 26 се отменя.\n§ 16.\n Член 27 се изменя така:\n„Чл. 27. Гражданите, намиращи се на територията на Република България, могат при необходимост от спешна помощ да ползват безплатно ЕЕН 112.“\n§ 17.\n В чл. 28 се правят следните изменения и допълнения:\n1. В ал. 1 думите „автоматичното му избиране от електронни устройства, с изключение на „eCall“ повикванията, и пускане на предварително записани съобщения“ и запетаята след тях се заличават. \n2. Създава се нова ал. 2:\n„(2) При ползването на ЕЕН 112 не по предназначение, включително при автоматичното му избиране, приемането на повикванията от центровете 112 се ограничава чрез използване на технически средства при условия и по ред, определени със заповед на министъра на вътрешните работи.“ \n3. Досегашната ал. 2 става ал. 3.\n§ 18.\n В чл. 31, т. 1 думите „и заповед за извършване на проверка“ се заличават.\n§ 19.\n В чл. 38, ал. 3 думите „телефонен номер 112“ се заменят с „ЕЕН 112“.\n§ 20.\n В допълнителните разпоредби се правят следните изменения и допълнения:\n1. В § 1:\nа) в т. 1 думата „телефонен“ се заличава, а след думите „имуществото на гражданите“ се поставя запетая и се добавя „както и при заплаха за околната среда“;\nб) в т. 6 думата „обществен“ се заличава.\n2. Създава се § 1а:\n„§ 1а. Министърът на вътрешните работи определя със заповед междуличностните съобщителни услуги с номера по смисъла на § 1, т. 31в от допълнителните разпоредби на Закона за електронните съобщения, които се използват за приемане на спешните повиквания съобразно организационните и техническите възможности на центровете 112.“\nЗаключителна разпоредба\n§ 21.\n Законът влиза в сила от деня на обнародването му в „Държавен вестник“ с изключение на § 4, § 8, т. 2, § 9, 11 – 13, 17 и § 20, т. 2, които влизат в сила от 28 юни 2027 г.\nЗаконът е приет от 51-вото Народно събрание на 8 май 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n2629"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166491",
    "meta": [],
    "text": "УКАЗ № 109\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Гражданския процесуален кодекс, приет от 51-вото Народно събрание на 27 юни 2025 г.\nИздаден в \nСофия на 4 юли 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Гражданския процесуален кодекс\n(обн., ДВ, бр. 59 от 2007 г.; изм., бр. 50 от 2008 г.; Решение № 3 на Конституционния съд от 2008 г. – бр. 63 от 2008 г.; изм., бр. 69 от 2008 г., бр. 12, 19, 32 и 42 от 2009 г.; Решение № 4 на Конституционния съд от 2009 г. – бр. 47 от 2009 г.; изм., бр. 82 от 2009 г., бр. 13 и 100 от 2010 г.; Решение № 15 на Конституционния съд от 2010 г. – бр. 5 от 2011 г.; изм., бр. 45, 49 и 99 от 2012 г., бр. 15 и 66 от 2013 г., бр. 53 и 98 от 2014 г., бр. 50 от 2015 г., бр. 15 и 43 от 2016 г., бр. 8, 13, 63, 86, 96 и 102 от 2017 г., бр. 42 и 65 от 2018 г., бр. 38, 83, 98 и 100 от 2019 г., бр. 68, 98 и 110 от 2020 г., бр. 9 и 15 от 2021 г., бр. 15, 62 и 102 от 2022 г., бр. 11, 66, 80, 85 и 102 от 2023 г., бр. 39 от 2024 г.; Решение № 11 на Конституционния съд от 2024 г. – бр. 57 от 2024 г.; изм., бр. 67 от 2024 г. и бр. 26 от 2025 г.)\n§ 1. \nВ чл. 34, ал. 3 думите „процедура по медиация в случаите по чл. 140а и 140б“ се заменят с „информационна среща за процедура по медиация и в процедура по медиация“.\n§ 2. \nВ чл. 78 ал. 9 се изменя така:\n„(9) При приключване на делото със спогодба половината от внесената държавна такса се връща на ищеца. Когато съдът одобри сключено споразумение в процедура по медиация, на ищеца се връща 70 на сто от внесената държавна такса, а когато споразумението е постигнато в процедура по медиация, проведена в съдебен център след задължителна информационна среща по чл. 140а – 85 на сто. Изречение второ се прилага съответно и по отношение на внесената държавна такса за обжалване пред въззивна инстанция, когато споразумението е постигнато по време на въззивното производство. Разноските по производството и по спогодбата остават върху страните, както са ги направили, ако не е уговорено друго.“\n§ 3. \nСъздава се нов чл. 78а: \n„Разноски за информационна среща и медиация по висящи съдебни дела\nЧл. 78а. (1) Разноските за информационна среща за процедура по медиация и за медиация в случаите по чл. 19, ал. 1 – 3 от Закона за медиацията с обща продължителност съгласно чл. 23 от Закона за медиацията се заплащат от бюджета на съда в размерите съгласно наредба по чл. 25 от Закона за медиацията.\n(2) Страна, която не се яви без уважителна причина или откаже да участва в информационна среща за процедура по медиация, когато е била задължена от съда, заплаща разноските за провеждане на един час информационна среща съобразно наредбата по ал. 1. Когато информационната среща не е проведена поради неявяване и на двете страни, разноските за срещата се заплащат от тях поравно. Съответните суми се присъждат в полза на съда съгласно чл. 81.“\n§ 4. \nВ чл. 127 се създава ал. 5:\n„(5) В исковата молба ищецът посочва наличието на пречки по чл. 140а, ал. 3 за провеждане на процедура за медиация по спора, ако са му известни, и представя писмени доказателства за тях.“\n§ 5. \nВ чл. 131 се създава ал. 4:\n„(4) В отговора на исковата молба ответникът посочва наличието на пречки по чл. 140а, ал. 3 за провеждане на процедура за медиация по спора, ако са му известни, и представя писмени доказателства за това.“\n§ 6. \nВ чл. 140 се правят следните изменения и допълнения:\n1. Създава се нова ал. 3:\n„(3) Съдът задължава страните да участват лично в информационна среща за процедура по медиация, когато са налице условията по чл. 140а, ал. 1 и 2 и няма пречки по чл. 140а, ал. 3. Страна може да участва в срещата и чрез представител в случаите по чл. 22, ал. 2 от Закона за медиацията.“\n2. Създават се ал. 4 и 5:\n„(4) Информационната среща за процедура по медиация се насрочва в подходящ срок преди първото открито заседание.\n(5) Съдът може да задължи страните да участват в информационна среща за процедура по медиация и в първото открито заседание или по изключение до приключване на съдебното дирене в първа инстанция, когато това няма да затрудни разглеждането и решаването на делото в разумен срок. В тези случаи срещата се насрочва в подходящ срок преди следващото открито заседание.“\n3. Досегашната ал. 3 става ал. 6 и се изменя така:\n„(6) Съдът насрочва делото в открито заседание, за което призовава страните и им връчва препис от определението по ал. 1. Съдът може да съобщи на страните и проекта си за доклад по делото.“\n§ 7. \nСъздава се нов чл. 140а:\n„Медиация\nЧл. 140а. (1) Съдът задължава страните лично да участват в информационна среща за процедура по медиация, когато е предявен иск или до съда е отправено искане за:\n1. управление на съсобствена вещ или разпределяне на нейното ползване по чл. 32, ал. 2 от Закона за собствеността;\n2. парични вземания по чл. 30, ал. 3 и чл. 31, ал. 2 от Закона за собствеността;\n3. делба по чл. 34 от Закона за собствеността – в производството по извършване на делбата;\n4. развод по чл. 49, ал. 1 от Семейния кодекс заедно със задължително съединените искове по чл. 322, ал. 2;\n5. разрешаване на спорове относно местоживеенето на детето, упражняването на родителските права и задължения, личните отношения с детето и издръжката му по чл. 123, ал. 2 и чл. 127, ал. 2 от Семейния кодекс;\n6. изменение на местоживеенето, упражняването на родителските права, личните отношения и издръжката на децата при изменение на обстоятелствата след развода;\n7. определяне на мерки за лични отношения с бабата и дядото по чл. 128 от Семейния кодекс;\n8. издръжка; \n9. възнаграждение или обезщетение, произтичащо от трудово правоотношение, както и за признаване на уволнението за незаконно и неговата отмяна и за възстановяване на предишната работа;\n10. парично или непарично вземане по граждански спор, произтичащо от договор, едностранна сделка, непозволено увреждане, неоснователно обогатяване или водене на чужда работа без пълномощие, с цена на иска до 25 000 лв.;\n11. парично или непарично вземане по търговски спор по чл. 365, т. 1 без оглед на цената на иска.\n(2) Съдът задължава страните в случаите по ал. 1, когато прецени, че спорът е подходящ за препращане към медиация, като съобразява всички обстоятелства, свързани с него, включително когато:\n1. между страните съществуват трайни отношения;\n2. между страните се водят или са водени няколко дела, които имат връзка помежду си;\n3. по делото са предявени няколко иска или насрещни претенции;\n4. разноските за производството може значително да надхвърлят материалния интерес по делото;\n5. бързото доброволно разрешаване на спора е в интерес на страните или на детето;\n6. основните факти, от които произтичат претендираните права и възражения, са безспорни;\n7. са налице други обстоятелства, които сочат, че спорът е подходящ за медиация.\n(3) В случаите по ал. 1 съдът не задължава страните да участват в информационна среща за процедура по медиация, когато:\n1. процедурата по медиация е изключена за съответния вид спор със закон;\n2. първото съобщение по делото не е връчено на ответника лично или чрез друго лице в предвидените от закона случаи, освен ако той бъде намерен в хода на производството пред първата инстанция;\n3. ответникът признае иска;\n4. по делото са представени доказателства за извършено насилие на страна по делото от насрещната страна или за съществуването на риск за живота или здравето на детето или за неговия интерес;\n5. участието на страните затруднява разглеждането и решаването на делото в разумен срок;\n6. страните не могат да се разпореждат с правото, което е предмет на делото;\n7. има други обстоятелства, които насочват към обосновано предположение, че медиацията не би довела до положителен резултат.\n(4) Независимо от вида на делото, цената на иска и предпоставките по ал. 2, когато липсват пречките по ал. 3, съдът:\n1. приканва страните да разрешат спора чрез медиация, когато е налице писмено съгласие между тях, постигнато преди предявяването на иска;\n2. насочва страните към медиация, когато съгласието е постигнато чрез размяна на процесуалните книжа.“\n§ 8. \nСъздава се нов чл. 140б: \n„Провеждане на информационната среща \nЧл. 140б. (1) При насрочена информационна среща за медиация производството по делото не се спира и съдопроизводствените действия продължават. \n(2) Страните са длъжни да участват в информационна среща за медиация само веднъж в производството. \n(3) Информационната среща за медиация се провежда в определения от съда срок. По общо съгласие страните могат да участват в информационна среща и в процедура по медиация и след този срок едновременно с разглеждане на делото или като поискат производството да бъде спряно по реда на чл. 229, ал. 1, т. 1. \n(4) При наличие на предпоставките по чл. 149, ал. 2 съдът пристъпва към постановяване на решение по делото, независимо че не е проведена информационна среща – когато съдът не е указал на страните да участват в срещата или някоя от страните не е участвала в нея. Съдът отлага делото за провеждане на информационна среща или на процедура по медиация само по искане на всички страни. \n(5) Когато в процедура по медиация е постигнато споразумение, което е представено на съда, то се разглежда по реда на чл. 234 или чл. 321, ал. 5.“\n§ 9. \nСъздава се нов чл. 314а:\n„Информационна среща за медиация\nЧл. 314а. Съдът задължава страните да участват лично в информационна среща за медиация при условията и по реда на чл. 140, ал. 3.“\n§ 10.\n В чл. 321 се правят следните изменения и допълнения:\n1. Алинея 1 се изменя така:\n„(1) При разглеждане на дело по иск за развод се прилагат съответно чл. 127, ал. 5, чл. 131, ал. 4, чл. 140, ал. 3, чл. 140а и 140б, доколкото в тази глава не е предвидено друго.“\n2. Създават се нови ал. 3 и 4:\n„(3) След разрешаването на предварителните въпроси и тези по редовността на исковата молба, когато страните не са участвали в информационна среща за процедура по медиация или тя не е довела до започване на процедура по медиация, съдът отново напътва страните към медиация или друг способ за доброволно уреждане на спора.\n(4) Когато страните постигнат съгласие за започване на медиация или друг способ за доброволно уреждане на спора, делото се спира.“\n§ 11.\n В чл. 329, ал. 1, изречение второ накрая думите „а разноските по чл. 78а, ал. 1 се заплащат от бюджета на съда“ се заличават и се създава изречение трето: „Член 78а се прилага независимо от разрешаването на въпроса за вината или недобросъвестността.“\n§ 12.\n Член 355 се изменя така:\n„Разноски по производството\nЧл. 355. Страните заплащат разноските съобразно стойността на дяловете им. По присъединените искове в делбеното производство разноските се определят по чл. 78 и 78а.“\n§ 13.\n В чл. 410 ал. 5 се изменя така:\n„(5) Търговците, държавата и държавните учреждения, общините, нотариусите и частните съдебни изпълнители, както и лицата, представлявани от адвокат, подават заявления за издаване на заповед за изпълнение само по електронен път чрез електронния формуляр, достъпен в Единния портал за електронно правосъдие.“\n§ 14.\n В чл. 446 се правят следните изменения:\n1. Създава се нова ал. 3:\n„(3) Дробните части по ал. 1, т. 1 и 2 се изчисляват върху пълния размер на дохода на осъденото лице след приспадане на сумите по ал. 2, като във всички случаи за лицето трябва да остане сума не по-малка от минималната работна заплата.“\n2. Досегашните ал. 3 и 4 стават съответно ал. 4 и 5.\nПреходни и заключителни разпоредби\n§ 15.\n В Закона за медиацията (обн., ДВ, бр. 110 от 2004 г.; изм., бр. 86 от 2006 г., бр. 9 и 27 от 2011 г., бр. 77 от 2018 г., бр. 17 от 2019 г., бр. 11 от 2023 г.; Решение № 11 на Конституционния съд от 2024 г. – бр. 57 от 2024 г.) се правят следните изменения и допълнения:\n1. В чл. 7, ал. 1 накрая се поставя запетая и се добавя „включително по време на информационната среща за процедура по медиация“.\n2. В чл. 11:\nа) в ал. 2 накрая думите „а когато липсва изрично съгласие – денят на първата среща на всички участници с медиатора“ се заличават;\nб) алинея 4 се отменя;\nв) в ал. 5 се създава изречение второ: „Това съгласие не представлява пречка за предявяване на иск пред съда от страна по договора, като при провеждане на процедура по медиация съответно се прилагат правилата на чл. 140б, ал. 1 от Гражданския процесуален кодекс относно развитието на съдебното производство.“;\nг) създава се ал. 6:\n„(6) По спорове с участието на потребител и по трудови спорове съгласие на страните за разрешаване на спора чрез медиация поражда действие само когато е дадено след възникването на спора.“\n3. В чл. 13:\nа) заглавието се изменя така: „Информационна среща и процедура по медиация“;\nб) алинеи 1 – 3 се изменят така:\n„(1) Преди започване на процедурата по медиация се провежда информационна среща, на която медиаторът информира страните по спора за същността и принципите на медиацията, за реда, по който тя се провежда, за ролята на медиатора и за последиците от нея. Медиаторът изисква от страните писмено съгласие за участие в процедура по медиация.\n(2) При дадено съгласие по ал. 1 медиаторът е длъжен да посочи на страните всички обстоятелства, които могат да породят у тях основателни съмнения относно неговата безпристрастност и неутралност, включително когато медиаторът е лице:\n1. което е съпруг или роднина по права линия без ограничение, по съребрена линия до четвърта степен или по сватовство до трета степен на някоя от страните или на неин представител;\n2. което живее във фактическо съпружеско съжителство със страна по спора – предмет на медиацията;\n3. което е било представител или пълномощник на страна по спора – предмет на медиацията;\n4. за което съществуват други обстоятелства, които пораждат основателно съмнение в неговата безпристрастност.\n(3) Медиаторът подписва декларация за безпристрастност за всяка от страните, в която посочва и обстоятелствата по ал. 2, и я предоставя на страните по спора.“\n4. В чл. 14 ал. 2 се отменя.\n5. В чл. 18:\nа) заглавието се изменя така: „Сила на споразумението“;\nб) създава се нова ал. 3:\n„(3) Когато страните са постигнали споразумение във връзка с предмета на няколко висящи дела, то се одобрява от съда, който разглежда първото образувано дело. Страните представят одобрената съдебна спогодба по останалите висящи дела, които се прекратяват изцяло или частично според съдържанието на спогодбата.“;\nв) досегашната ал. 3 става ал. 4.\n6. Създава се нов чл. 19:\n„Процедури, провеждани в съдебен център\nЧл. 19. (1) В случаите и при условията, предвидени в закон, съдът задължава страните по висящо съдебно дело да участват в информационна среща за процедурата по медиация, която се провежда в съдебен център по медиация към съответния съд.\n(2) След като медиаторът информира страните за обстоятелствата по чл. 13, ал. 1, те могат да обсъдят с него и възможностите за постигане на споразумение по конкретния спор. \n(3) След проведена информационна среща и при съгласие на страните в съдебния център се провеждат процедури по медиация по спорове – предмет на висящо съдебно дело.\n(4) След информационната среща страните могат по своя преценка да проведат медиация и извън съдебния център.\n(5) Процедура по медиация в съдебен център може да бъде проведена по инициатива на страните по висящо съдебно дело и извън случаите по ал. 1 и 3.\n(6) Във всички случаи на медиация по висящо съдебно дело се прилага съответно чл. 140б, ал. 1 от Гражданския процесуален кодекс относно развитието на съдебното производство.“\n7. Създава се нов чл. 20:\n„Медиатор към съдебен център по медиация\nЧл. 20. (1) Медиатор към съдебен център по медиация може да бъде лице, което отговаря на изискванията на чл. 8, ал. 1, завършило е висше образование и е преминало допълнителен подбор и специализирано обучение по ред, определен в наредба по чл. 25.\n(2) При окръжните съдилища се водят списъци на медиаторите към съдебните центрове по медиация. За вписване на медиатори в списъците не се събира такса.“\n8. Създава се нов чл. 21:\n„Определяне на медиатор\nЧл. 21. (1) Информационната среща се провежда от един или повече медиатори от съответния съдебен център по медиация, определени от координатора на центъра при условия и по ред, предвидени в наредба по чл. 25.\n(2) Процедурата по медиация се провежда от един или повече медиатори към съответния съдебен център по медиация, посочени по общо съгласие на страните, а при липса на съгласие, определени от координатора на центъра, освен в случаите по чл. 19, ал. 4.\n(3) По своя преценка в зависимост от предмета на делото съдът може да укаже да участва медиатор с юридическо образование.“\n9. Създава се нов чл. 22:\n„Информационна среща за процедура по медиация\nЧл. 22. (1) В случаите по чл. 19, ал. 1 страните са длъжни да участват в информационна среща с медиатор, в която той предоставя на страните информацията по чл. 13, ал. 1, както и относно последиците от процедурата по медиация по отношение на висящото дело.\n(2) Страните участват в информационната среща лично, недееспособните – чрез законния си представител, а ограничено дееспособните – с попечителско съдействие. Когато страна по делото е държавата, община или юридическо лице, те може да бъдат представлявани и от пълномощник с изрично пълномощно. Когато страните са повече от две или на страната на ищеца или на ответника участват повече от две лица, те може да упълномощят изрично едно от тях или трето лице да ги представлява. Страните могат да участват в информационна среща и заедно с адвокат.\n(3) Информационната среща се отлага при наличие на уважителни причини, за които страната уведомява координатора на съдебния център. Страната може да поиска отлагане на срещата само веднъж. \n(4) Медиаторът предоставя на съда информация относно участието на страните в информационната среща при спазване на принципа на поверителност.“\n10. Създава се нов чл. 23:\n„Заплащане на медиацията\nЧл. 23. Информационната среща и процедурата по медиация по висящо съдебно дело по чл. 19, ал. 1 и 3 с обща продължителност до 3 часа се заплащат от бюджета на съда. Разноските включват осигуряване на помещение и други условия за провеждане на срещите и възнаграждение за медиатор, предвидени в наредба по чл. 25.“\n11. В чл. 24 ал. 2 и 3 се отменят.\n12. Създава се нов чл. 25: \n„Подзаконова уредба\nЧл. 25. Висшият съдебен съвет приема наредби за:\n1. подбора, статута и дейността на медиаторите към съдебните центрове;\n2. организацията и провеждането на информационните срещи и на процедурите по медиация в съдебните центрове;\n3. размера на дължимите от страните такси, вида на разноските и възнаграждението на медиаторите;\n4. структурата, организацията и координирането на дейността на съдебните центрове по медиация и задълженията на координатора.“\n§ 16.\n Висшият съдебен съвет приема наредбите по чл. 25 от Закона за медиацията в едномесечен срок от влизането в сила на този закон.\n§ 17.\n Този закон се прилага за производствата, образувани след влизането му в сила. Заварените при влизането в сила на този закон висящи съдебни производства се довършват по досегашния ред.\n§ 18.\n (1) Медиаторите, преминали успешно допълнителен подбор и специализирано обучение за медиатори към съдебен център по чл. 20 от Закона за медиацията и Наредба № 10 от 30 октомври 2023 г. за подбора, статута и дейността на медиаторите в съдебните центрове по медиация (ДВ, бр. 94 от 2023 г.) преди влизането в сила на Решение № 11 от 1 юли 2024 г. по конституционно дело № 11/2024 г. на Конституционния съд (ДВ, бр. 57 от 2024 г.), запазват статута си и подлежат на служебно вписване в списъка на медиаторите към съответния съдебен център след влизането в сила на този закон.\n(2) Медиаторите, преминали успешно допълнителен подбор, без да са участвали в специализирано обучение, се вписват в списъка на медиаторите към съответния съдебен център, след като преминат обучението.\n§ 19.\n Параграф 13 влиза в сила два месеца от обнародването на този закон в „Държавен вестник“ относно подаването на заявление от лицата, представлявани от адвокат.\nЗаконът е приет от 51-вото Народно събрание на 27 юни 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n3655"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166360",
    "meta": [],
    "text": "УКАЗ № 106\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за водите, приет от 51-вото Народно събрание на 25 юни 2025 г.\nИздаден в София на 1 юли 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за водите\n(обн., ДВ, бр. 67 от 1999 г.; изм., бр. 81 от 2000 г., бр. 34, 41 и 108 от 2001 г., бр. 47, 74 и 91 от 2002 г., бр. 42, 69, 84 и 107 от 2003 г., бр. 6 и 70 от 2004 г., бр. 18, 77 и 94 от 2005 г., бр. 29, 30, 36 и 65 от 2006 г.; попр., бр. 66 от 2006 г.; изм., бр. 105 и 108 от 2006 г., бр. 22 и 59 от 2007 г., бр. 36, 52 и 70 от 2008 г., бр. 12, 32, 35, 47, 82, 93, 95 и 103 от 2009 г., бр. 61 и 98 от 2010 г., бр. 19, 28, 35 и 80 от 2011 г., бр. 45, 77 и 82 от 2012 г., бр. 66 и 103 от 2013 г., бр. 26, 49, 53 и 98 от 2014 г., бр. 12, 14, 17, 58, 61, 95 и 101 от 2015 г., бр. 15, 51, 52 и 95 от 2016 г., бр. 12, 58 и 96 от 2017 г., бр. 55, 77, 98 и 103 от 2018 г., бр. 17, 25 и 61 от 2019 г., бр. 21, 44 и 52 от 2020 г., бр. 13 и 17 от 2021 г., бр. 20, 96 и 102 от 2022 г., бр. 66, 86 и 102 от 2023 г. и бр. 41 и 79 от 2024 г.)\n§ 1. \nВ допълнителните разпоредби в § 1, ал. 1 се създава т. 104:\n„104. „напоителна система“ е съвкупност от инженерни съоръжения, мрежи и устройства, предназначени за подаване на вода с цел осигуряване на необходимата влажност за отглежданите култури.“\n§ 2. \nВ преходните и заключителните разпоредби се правят следните изменения и допълнения:\n1. В § 4а:\nа) в ал. 1 думите „обществената услуга“ се заменят с „услугата от общ икономически интерес“;\nб) в ал. 2 думите „обществената услуга за защита от вредното въздействие на водите“ се заменят с „услугата по ал. 1“;\nв) в ал. 3 думите „обществената услуга за защита от вредното въздействие на водите“ се заменят с „услугата по ал. 1“;\nг) алинея 4 се изменя така:\n„(4) Министърът на земеделието и храните предвижда необходимите авансови средства по ал. 3 в средносрочната бюджетна прогноза и проекта на бюджет на Министерството на земеделието и храните за съответната година.“\n2. В § 4б:\nа) в ал. 1 думите „обществената услуга за защита от вредното въздействие на водите“ се заменят с „услугата по § 4а“;\nб) в ал. 2 думите „обществената услуга за защита от вредното въздействие на водите“ се заменят с „услугата по § 4а“;\nв) в ал. 3 навсякъде думите „обществената услуга за защита от вредното въздействие на водите“ се заменят с „услугата по § 4а“;\nг) алинея 5 се отменя;\nд) в ал. 6 след думата „финансите“ се добавя „по предложение на министъра на земеделието и храните“;\nе) алинея 7 се изменя така:\n„(7) Когато авансово предоставените средства за услугата по § 4а за съответната година превишават определения размер на компенсацията по ал. 3, т. 2 за същата година с повече от 10 на сто, пълният размер на превишението се възстановява от дружеството на държавния бюджет.“;\nж) създава се ал. 8:\n„(8) Когато авансово предоставените средства за услугата по § 4а за съответната година превишават определения размер на компенсацията по ал. 3, т. 2 за същата година с не повече от 10 на сто, пълният размер на превишението се приспада от размера на компенсацията за следващата година.“\n§ 3. \nВ преходните и заключителните разпоредби се създават § 4г и § 4д:\n„§ 4г. (1) Задължението за извършване на услугата от общ икономически интерес за доставяне на вода за напояване се възлага на „Напоителни системи“ ЕАД чрез договор от министъра на земеделието и храните.\n(2) Дружеството по ал. 1 получава компенсация от държавния бюджет, когато задължението за извършване на възложената услуга води до нетни разходи и представлява несправедлива финансова тежест за него.\n(3) Размерът на несправедливата финансова тежест се определя въз основа на нетните разходи, изчислени по методика, приета от Министерския съвет.\n(4) Размерът на компенсацията не може да надхвърля размера на несправедливата финансова тежест от извършване на услугата по ал. 1.\n(5) Средствата за компенсиране на несправедливата финансова тежест от извършването на услугата по ал. 1 се предоставят на „Напоителни системи“ ЕАД съгласно чл. 2, параграф 1, буква „а“ от Решение на Комисията от 20 декември 2011 г. относно прилагането на член 106, параграф 2 от Договора за функционирането на Европейския съюз за държавната помощ под формата на компенсация за обществена услуга, предоставена на определени предприятия, натоварени с извършването на услуги от общ икономически интерес. Средствата се предоставят и отчитат чрез бюджета на Министерството на земеделието и храните.\n(6) След сключване на договора по ал. 1 средствата за компенсиране на несправедливата финансова тежест от извършването на услугата се предоставят на „Напоителни системи“ ЕАД авансово за текущата година чрез бюджета на Министерството на земеделието и храните.\n(7) Министърът на земеделието и храните предвижда необходимите авансови средства в средносрочната бюджетна прогноза и проекта на бюджет на Министерството на земеделието и храните за съответната година.\n§ 4д. (1) Дружеството със задължение за извършване на услугата по § 4г представя пред комисия, определена със заповед на министъра на земеделието и храните, отчет за направените разходи при извършването й за предходната година заедно с необходимите доказателства до 30 април на текущата година.\n(2) Документите, свързани с изчисляването на нетните разходи от извършването на услугата, се предоставят на комисията и се проверяват от регистриран одитор съгласно Закона за независимия финансов одит и изразяването на сигурност по устойчивостта.\n(3) В срок три месеца от подаване на отчета по ал. 1 комисията се произнася с решение относно:\n1. наличието на несправедлива финансова тежест от извършването на услугата по § 4г;\n2. размера на компенсацията, дължима на дружеството със задължение за извършване на услугата по § 4г за предходната година;\n3. съпоставка между размера на несправедливо понесената финансова тежест с авансово предоставените средства за съответния период.\n(4) В срока по ал. 3 комисията може да поиска от дружеството да представи в 7-дневен срок допълнително информация и доказателства.\n(5) Когато направените разходи за предходната година превишават размера на авансово предоставените средства за услугата по § 4г за същата година, министърът на финансите, по предложение на министъра на земеделието и храните, включва размера на разликата към разчетените авансови средства за следващата година в проекта на закона за държавния бюджет на Република България.\n(6) Когато авансово предоставените средства за услугата по § 4г за съответната година превишават определения размер на компенсацията по ал. 3, т. 2 за същата година с повече от 10 на сто, пълният размер на превишението се възстановява от дружеството на държавния бюджет.\n(7) Когато авансово предоставените средства за услугата по § 4г за съответната година превишават определения размер на компенсацията по ал. 3, т. 2 за същата година с не повече от 10 на сто, пълният размер на превишението се приспада от размера на компенсацията за следващата година.“\nЗаконът е приет от 51-вото Народно събрание на 25 юни 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n3618"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166050",
    "meta": [],
    "text": "УКАЗ № 104\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за тютюна, тютюневите и свързаните с тях изделия, приет от 51-вото Народно събрание на 19 юни 2025 г.\nИздаден в София на 27 юни 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за тютюна, тютюневите и свързаните с тях изделия\n(обн., ДВ, бр. 101 от 1993 г.; изм., бр. 19 от 1994 г., бр. 110 от 1996 г., бр. 153 от 1998 г., бр. 113 от 1999 г., бр. 33 и 102 от 2000 г., бр. 110 от 2001 г., бр. 20 от 2003 г., бр. 57 и 70 от 2004 г., бр. 91, 95, 99 и 105 от 2005 г., бр. 18, 30, 34, 70, 80 и 108 от 2006 г., бр. 53 и 109 от 2007 г., бр. 36, 67 и 110 от 2008 г., бр. 12, 82 и 95 от 2009 г., бр. 19 от 2011 г., бр. 50 от 2012 г., бр. 12 и 14 от 2015 г., бр. 19, 28, 31 и 101 от 2016 г., бр. 58, 63, 85, 92, 97 и 103 от 2017 г., бр. 17, 98 и 106 от 2018 г., бр. 7, 17 и 83 от 2019 г., бр. 102 от 2022 г., бр. 52, 100, 102 и 106 от 2023 г. и бр. 70 и 79 от 2024 г.)\n§ 1. \nВ чл. 30, ал. 2 се правят следните допълнения: \n1. В т. 1 след думата „изделия“ се добавя „изделия, различни от тютюневи изделия, бездимни тютюневи изделия, нови тютюневи изделия и нагреваеми тютюневи изделия“. \n2. В т. 2 след думата „изделия“ се добавя „изделия, различни от тютюневи изделия, бездимни тютюневи изделия, нови тютюневи изделия и нагреваеми тютюневи изделия“. \n3. В т. 12 след думата „съдържащи“ се добавя „или несъдържащи“. \n4. Създава се т. 21: \n„21. изделия, съдържащи никотин, чието съдържание на никотин надвишава 20 мг/единица изделие.“ \n§ 2. \nВ чл. 31 накрая се добавя „и на електронни цигари за еднократна употреба, съдържащи или несъдържащи никотин“.\n§ 3. \nВ чл. 31в, т. 3 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n§ 4. \nВ чл. 35 се правят следните изменения: \n1. В ал. 3 т. 1 се изменя така:\n„1. предназначени изключително за професионалисти в областта на търговията с тютюн, тютюневи и свързани с тях изделия, електронни цигари за многократна употреба, съдържащи или несъдържащи никотин, и контейнери за многократно пълнене, съдържащи или несъдържащи никотин, или за лица, чийто основен предмет на дейност е производството или търговията с тютюн, тютюневи и свързани с тях изделия, електронни цигари за многократна употреба, съдържащи или несъдържащи никотин, и контейнери за многократно пълнене, съдържащи или несъдържащи никотин;“.\n2. В ал. 7 думите „електронните цигари и за контейнерите за многократно пълнене“ се заменят с „електронните цигари за многократна употреба, съдържащи или несъдържащи никотин, и за контейнерите за многократно пълнене, съдържащи или несъдържащи никотин“.\n3. В ал. 8 навсякъде думите „електронните цигари, контейнерите за многократно пълнене и течностите, съдържащи никотин“ се заменят с „изделията, свързани с тютюневите изделия“. \n§ 5. \nНаименованието на глава дванадесета се изменя така: „Електронни цигари за многократна употреба, съдържащи или несъдържащи никотин“. \n§ 6. \nВ чл. 43а се правят следните допълнения: \n1. В ал. 1 след думата „цигари“ се добавя „за многократна употреба, съдържащи или несъдържащи никотин“, а след думата „пълнене“ се добавя „съдържащи или несъдържащи никотин“. \n2. В ал. 2 в текста преди т. 1 след думата „цигари“ се добавя „за многократна употреба, съдържащи или несъдържащи никотин“, а след думата „пълнене“ се добавя „съдържащи или несъдържащи никотин“. \n3. В ал. 6, изречение първо след думата „цигара“ се добавя „за многократна употреба, съдържаща или несъдържаща никотин“, след думата „пълнене“ се добавя „съдържащ или несъдържащ никотин“, след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n4. В ал. 8 в текста преди т. 1 след думата „цигари“ се добавя „за многократна употреба, съдържащи или несъдържащи никотин“, а след думата „пълнене“ се добавя „съдържащи или несъдържащи никотин“. \n5. Създава се ал. 11: \n„(11) Производителите и вносителите на електронни цигари за многократна употреба, съдържащи или несъдържащи никотин, и/или контейнери за многократно пълнене, съдържащи или несъдържащи никотин, предоставят данните по ал. 2, т. 2 и на компетентния орган по чл. 21в, ал. 1 от Закона за защита от вредното въздействие на химичните вещества и смеси.“\n§ 7. \nВ чл. 43б се правят следните изменения и допълнения: \n1. В ал. 1 в текста преди т. 1 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n2. В ал. 2 след думата „цигари“ се добавя „за многократна употреба, съдържащи или несъдържащи никотин“, след думата „пълнене“ се добавя „съдържащи или несъдържащи никотин“, а думите „употреба на тютюневи изделия“ се заменят с „до употреба на тютюневи и свързани с тях изделия“. \n§ 8. \nВ чл. 43в след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n§ 9. \nВ чл. 43г се правят следните допълнения: \n1. В ал. 1 в текста преди т. 1 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n2. В ал. 3 в текста преди т. 1 в изречение първо след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n3. В ал. 5 в текста преди т. 1 в изречение първо след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n§ 10.\n В чл. 43д се правят следните изменения и допълнения: \n1. В ал. 1: \na) в текста преди т. 1 след думата „съдържащи“ се добавя „или несъдържащи“; \nб) в т. 1 думите „в електронни цигари за еднократна употреба“ се заличават; \nв) в т. 2 думата „никотин“ се заменя с „никотин – за течностите, съдържащи никотин“; \nг) в т. 3 в буква „г“ думата „никотина“ се заменя с „никотина – за течностите, съдържащи никотин“.\n2. В ал. 2, изречение първо след думата „съдържащи“ се добавя „или несъдържащи“. \n3. Създава се ал. 4: \n„(4) В течностите, несъдържащи никотин, се използват само съставки, които не представляват опасност за здравето на човека в нагрят или ненагрят вид.“\n§ 11.\n В чл. 43е след думата „цигари“ се добавя „за многократна употреба, съдържащи никотин“. \n§ 12.\n В чл. 43ж след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n§ 13.\n В чл. 43з се правят следните изменения и допълнения: \n1. В ал. 1 в текста преди т. 1 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“.\n2. В ал. 2: \nа) в текста преди т. 1 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“; \nб) в т. 2 думата „доза“ се заменя с „доза – за изделията, които съдържат никотин“; \nв) в т. 5 думите „никотин и овкусители“ се заменят с „никотин – за изделията, които съдържат никотин“; \nг) създава се т. 6: \n„6. информация за съдържанието на овкусители.“ \n3. В ал. 3: \nа) в текста преди т. 1 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“; \nб) в т. 2 думата „дима“ се заменя с „емисиите“;\nв) създава се т. 6: \n,,6. се отнасят до брой дръпвания при консумацията на изделието.“\n4. В ал. 4 след думата „цигари“ се добавя „за многократна употреба, съдържащи никотин“ и след думата „пълнене“ се добавя „съдържащи никотин“. \n5. Създава се ал. 4а: \n„(4а) Върху потребителската опаковка и върху всяка външна опаковка на електронни цигари за многократна употреба, несъдържащи никотин, контейнерите за многократно пълнене, несъдържащи никотин, и течностите, несъдържащи никотин, се поставя здравно предупреждение: „Това изделие крие риск за Вашето здраве“.“ \n6. Алинея 5 се изменя така: \n„(5) За здравните предупреждения по ал. 4 и 4а се прилага чл. 35л, ал. 2.“ \n§ 14.\n Създава се глава тринадесета „а“ с чл. 43л и 43м: \n„Глава тринадесета „а“\nИЗДЕЛИЯ, СЪДЪРЖАЩИ НИКОТИН И ИЗДЕЛИЯ, РАЗЛИЧНИ, ОТ ТЮТЮНЕВИ ИЗДЕЛИЯ\nЧл. 43л. (1) Върху потребителската опаковка и върху всяка външна опаковка на изделия, съдържащи никотин, се поставя здравно предупреждение: „Това изделие съдържа никотин, който води до силно пристрастяване. Не се препоръчва за употреба от непушачи“. \n(2) Здравното предупреждение по ал. 1 трябва да:\n1. отговаря на изискванията на чл. 35и;\n2. се отпечатва успоредно на основния текст на повърхността, предназначена за него;\n3. покрива 30 на сто от най-голямата повърхност на потребителската опаковка и на всяка външна опаковка.\nЧл. 43м. (1) Върху потребителската опаковка и върху всяка външна опаковка на изделия, различни от тютюневи изделия, се поставя здравно предупреждение: „Това изделие крие риск за Вашето здраве“.\n(2) Здравното предупреждение по ал. 1 трябва да:\n1. отговаря на изискванията на чл. 35и;\n2. се отпечатва успоредно на основния текст на повърхността, предназначена за него;\n3. покрива 30 на сто от най-голямата повърхност на потребителската опаковка и на всяка външна опаковка.“\n§ 15. \nСъздава се глава тринадесета „б“ с чл. 43н – 43р: \n„Глава тринадесета „б“\nКОНТРОЛ\nЧл. 43н. (1) Контролът по спазване изискванията на този закон се осъществява поотделно или съвместно от длъжностни лица, оправомощени от органите по чл. 52. \n(2) При осъществяване на контролните им функции длъжностните лица по ал. 1 имат право: \n1. на свободен достъп в търговските складове или в обектите на проверяваните лица; \n2. да изискват от проверяваното лице документи, данни, сведения, справки и други носители на информация, имащи отношение към извършваната проверка; \n3. да изискват от трети лица сведения и документи, необходими за извършване на проверките; \n4. да изискват писмени обяснения от проверяваните лица; \n5. да извършват проверки и при установяване на нарушения да съставят акт за установяване на административно нарушение по компетентност; \n6. да разпореждат преустановяване на достъпа до интернет сайтове при установяването на трансгранични продажби от разстояние и предлагането и продажбата на потребители на тютюневи и свързани с тях изделия чрез услугите на информационното общество; \n7. да получават съдействие от органите на Министерството на вътрешните работи при или по повод изпълнение на служебните им задължения, определени в този закон. \n(3) За резултатите от проверките длъжностните лица по ал. 1 изготвят констативни протоколи по компетентност. \n(4) Органите за контрол, предвидени в други нормативни актове, чиито контролни функции са свързани с производството, представянето, продажбата и употребата на тютюневи и свързани с тях изделия, си сътрудничат и оказват съдействие на органите по чл. 52, като: \n1. участват в извършването на съвместни проверки; \n2. предоставят становища относно рисковете от употребата на тютюневи и свързани с тях изделия, включително за въздействието им върху човешкото здраве. \n(5) Органите по чл. 52 може да сключват споразумения за взаимодействие с други контролни органи при осъществяване на контрола по този закон. \nЧл. 43о. (1) При установяване на нарушение на чл. 31а председателят на Комисията за защита на потребителите издава заповед за преустановяване на нарушението. \n(2) Заповедта по ал. 1 се публикува на интернет страницата на Комисията за защита на потребителите в деня на издаването й. Лицата, за които тази заповед се отнася, се смятат за уведомени от деня на публикуването й и са длъжни да отстранят нарушението, посочено в заповедта по ал. 1.\n(3) Когато в тридневен срок от публикуването на заповедта по ал. 1 лицето не преустанови нарушението, Комисията за защита на потребителите подава искане до председателя на Софийския районен съд да постанови всички предприятия, предоставящи обществени електронни съобщителни мрежи и/или услуги, да спрат достъпа до посочените в заповедта по ал. 1 интернет страници. \n(4) Достъпът по ал. 3 се спира и когато на интернет страницата се предлагат и/или продават и други услуги и/или стоки извън посочените в заповедта по ал. 1. \n(5) Председателят на Софийския районен съд или оправомощен от него заместник-председател се произнася по искането по ал. 3 в срок до 72 часа от постъпването му. \n(6) Издаденото от съда разпореждане по ал. 5 се публикува на интернет страницата на Комисията за защита на потребителите в деня на получаването му. Предприятията, предоставящи обществени електронни съобщителни мрежи и/или услуги, са длъжни да спрат достъпа до съответните интернет страници в срок до 24 часа от публикуването на разпореждането на съда, за което се считат уведомени от деня на публикуването му на интернет страницата на Комисията за защита на потребителите. \n(7) Заповедта по ал. 1 подлежи на предварително изпълнение. \n(8) Заповедта по ал. 1 подлежи на обжалване пред съответния административен съд по реда на Административнопроцесуалния кодекс. \nЧл. 43п. (1) При установено извършване на реклама чрез услугите на информационното общество в нарушение на чл. 35, ал. 3 и 4 председателят на Комисията за защита на потребителите издава заповед за премахване на съдържанието от съответната интернет страница.\n(2) В случаите по ал. 1 се прилага чл. 43о, ал. 2 – 8.\nЧл. 43р. (1) При необходимост от съдействие компетентният орган преди започване на проверката писмено уведомява съответните органи за вида на изискваното съдействие, което може да е под формата на информация във връзка с проверката, или за определяне на длъжностни лица, които да участват в проверката. \n(2) Органът, от когото е поискано съдействие по ал. 1, предоставя исканата информация и определя длъжностни лица за участие в проверката. \n(3) При необходимост в случаите на възпрепятстване на дейността на контролните органи органите на Министерството на вътрешните работи оказват съдействие в рамките на правомощията си по опазване на обществения ред съгласно Закона за Министерството на вътрешните работи.“ \n§ 16.\n В чл. 46 се правят следните изменения: \n1. В ал. 1 думите „т. 10 – 20“ се заменят с „т. 10 – 21“, думите „1000 до 3000 лв.“ се заменят с „2000 до 4000 лв.“ и думите „2000 до 5000 лв.“ се заменят с „4000 до 7000 лв.“. \n2. В ал. 2 думите „2000 до 5000 лв.“ се заменят с „3000 до 6000 лв.“, а думите „4000 до 8000 лв.“ се заменят със „7000 до 10 000 лв.“.\n§ 17.\n Създава се чл. 46б: \n„Чл. 46б. Комисията за защита на потребителите уведомява Агенция „Митници“ в случаите на нарушение на чл. 30, ал. 2, т. 1 – 3 и чл. 31 и изпраща заверено копие на протокол или акт с установените факти и обстоятелства за прекратяване на разрешението за търговия с тютюневи изделия по реда на Закона за акцизите и данъчните складове.“\n§ 18.\n В чл. 47, ал. 3 думите „отнема разрешението“ се заменят с „прекратява издаденото разрешение“, а думите „за срок три години“ се заличават.\n§ 19.\n В чл. 51б се правят следните изменения и допълнения: \n1. В ал. 1 след думата „цигари“ се добавя „за многократна употреба, съдържащи или несъдържащи никотин“, след думата „пълнене“ се добавя „съдържащи или несъдържащи никотин“, думите „и чл. 43к, ал. 1 – 3“ се заменят с „чл. 43к, ал. 1 – 3, чл. 43л и 43м“, думите „1000 до 3000 лв.“ се заменят с „2000 до 4000 лв.“ и думите „2000 до 5000 лв.“ се заменят с „4000 до 7000 лв.“. \n2. В ал. 2 думите „2000 до 5000 лв.“ се заменят с „3000 до 6000 лв.“ и думите „4000 до 8000 лв.“ се заменят със „7000 до 10 000 лв.“.\n§ 20.\n Създава се чл. 51е: \n„Чл. 51е. На предприятие, предоставящо обществени електронни съобщителни мрежи и/или услуги, което не спре достъпа до съответните интернет страници по чл. 43о, ал. 1, се налага имуществена санкция от 20 000 до 50 000 лв., а при повторно нарушение – от 60 000 до 150 000 лв. \n§ 21.\n Създава се чл. 51ж: \n„Чл. 51ж. Който не отстрани установено със заповед нарушение по чл. 43о, ал. 1 в срока по чл. 43о, ал. 6, се наказва с глоба от 5000 до 10 000 лв., съответно му се налага имуществена санкция от 10 000 до 30 000 лв.“ \n§ 22.\n В чл. 52, ал. 1 се правят следните изменения и допълнения: \n1. В т. 4 думите „чл. 43з“ се заличават. \n2. В т. 5 думите „т. 10 – 20“ се заменят с „т. 10 – 21“, а накрая се добавя „чл. 43л, 43м, 51е и 51ж“. \n§ 23.\n В чл. 52а се правят следните изменения и допълнения: \n1. В ал. 1 думите „т. 10 – 20“ се заменят с „т. 10 – 21“, а думите „и чл. 43в – чл. 43к, ал. 1 и 3“ се заменят с „чл. 43в, 43и, чл. 43к, ал. 1 и 3, чл. 43л и 43м“.\n2. В ал. 3 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n3. В ал. 7 след думата „цигари“ се добавя „за многократна употреба, съдържащи или несъдържащи никотин“ и след думата „пълнене“ се добавя „съдържащи или несъдържащи никотин“. \n§ 24.\n B § 1 от допълнителните разпоредби се правят следните изменения и допълнения: \n1. Точка 8 се изменя така: \n„8. „Изделия, свързани с тютюневите изделия“ са електронните цигари, съдържащи или несъдържащи никотин, контейнерите за многократно пълнене, съдържащи или несъдържащи никотин, течностите, съдържащи или несъдържащи никотин, изделията, съдържащи никотин, изделията за пушене, различни от тютюневи изделия, изделията, различни от тютюневи изделия, и изделията за водна лула, несъдържащи тютюн.“ \n2. В т. 24 думите „чл. 43з, ал. 4 и чл. 43и“ се заменят с „чл. 43з, ал. 4 и 4а, чл. 43и, чл. 43л, ал. 1 и чл. 43м, ал. 1“. \n3. Точка 32 се изменя така: \n,,32. „Повторно нарушение“ е нарушението, извършено в срок една година от влизането в сила на наказателното постановление, с което лицето е било наказано за същото по вид нарушение.“\n4. В т. 39 в изречение първо след думата „съдържащи“ се добавя „или несъдържащи“, а в изречение второ след думата „цигари“ се добавя „съдържащи или несъдържащи никотин“ и накрая се добавя „съдържащи или несъдържащи никотин“. \n5. Създава се т. 39а:\n„39а. „Електронна цигара за еднократна употреба“ е вид електронна цигара, съдържаща или несъдържаща никотин, в която течността е фабрично заредена от производител и не може да бъде допълвана или презареждана по какъвто и да било начин. Не се считат за електронна цигара за еднократна употреба контейнерите за многократно пълнене, съдържащи или несъдържащи никотин, резервоарите и патроните за презареждане, съдържащи или несъдържащи никотин.“\n6. В т. 40 след думата „съдържаща“ се добавя „или несъдържаща“, а накрая се добавя „за многократна употреба“. \n7. Точка 46а се изменя така: \n„46а. „Изделия, различни от тютюневи изделия“ са изделия, предназначени за въвеждане на дим или аерозол чрез вдишване в човешкото тяло, които не съдържат тютюн и/или никотин и растения и вещества, забранени със Закона за контрол върху наркотичните вещества и прекурсорите, и които може да се консумират чрез процес на горене, нагряване и/или изпаряване.“\n8. В т. 49 думите „за медицински цели“ се заменят с „лекарствени продукти по смисъла на Закона за лекарствените продукти в хуманната медицина и медицински изделия по смисъла на Закона за медицинските изделия“.\nПРЕХОДНИ И ЗАКЛЮЧИТЕЛНИ \nРАЗПОРЕДБИ\n§ 25.\n Електронните цигари за многократна употреба, съдържащи или несъдържащи никотин, контейнерите за многократно пълнене, съдържащи или несъдържащи никотин, изделията, съдържащи никотин, с изключение на тези, които не отговарят на изискванията на чл. 30, ал. 2, т. 21, и изделията, различни от тютюневи изделия, които са произведени или пуснати на пазара до влизането в сила на този закон и не отговарят на изискванията на този закон, може да продължат да се пускат на пазара до изчерпване на количествата, но не по-късно от три месеца от влизането в сила на този закон. Изделията, съдържащи никотин, които не отговарят на изискванията на чл. 30, ал. 2, т. 21, могат да се реализират в търговската мрежа в срок до един месец от обнародването на закона в „Държавен вестник“.\n§ 26.\n За електронните цигари за многократна употреба, несъдържащи никотин, и контейнерите за многократно пълнене, несъдържащи никотин, които са произведени или пуснати на пазара до влизането в сила на този закон, производителите, вносителите или лицата, които въвеждат на територията на страната от друга държава – членка на Европейския съюз, електронни цигари за многократна употреба, несъдържащи никотин, и/или контейнери за многократно пълнене, несъдържащи никотин, подават уведомление при условията и по реда на чл. 43а, ал. 1 – 4 в срок до три месеца от влизането в сила на този закон.\n§ 27.\n (1) В 7-дневен срок от влизането в сила на този закон лицата, които пускат на пазара, складират, продават, съхраняват и/или предлагат електронни цигари за еднократна употреба, съдържащи или несъдържащи никотин, подават опис за наличните количества пред териториалната дирекция на Агенция „Митници“ по местонахождението на обекта.\n(2) Описът по ал. 1 съдържа: \n1. фирмата, седалището и адреса на управление, единния идентификационен код на задълженото лице по ал. 1;\n2. точен адрес на обекта; \n3. наличните количества електронни цигари за еднократна употреба, съдържащи или несъдържащи никотин, към датата на влизането в сила на този закон – общо и по видове продукти: \nа) търговско наименование на продукта; \nб) опаковка/описание на продукта; \nв) вместимост на потребителската опаковка в милилитри; \nг) общ брой на потребителските опаковки; \n4. име, фамилия и длъжност на лицето, изготвило описа; \n5. име, фамилия, длъжност и подпис на лицето, представляващо задълженото лице по ал. 1; \n6. дата на подаване.\n(3) Количествата продукти по ал. 1, вписани в описа по ал. 2, в тримесечен срок от влизането в сила на този закон може да бъдат: \n1. изнасяни от територията на страната до територията на трета страна или трета територия или изпращани от територията на страната до територията на друга държава членка, като при поставени бандероли върху потребителските опаковки бандеролите се бракуват по реда, предвиден в правилника за прилагане на Закона за акцизите и данъчните складове;\n2. реализирани в търговската мрежа. \n(4) За установените налични количества електронни цигари за еднократна употреба след изтичането на срока по ал. 3 митническите органи уведомяват длъжностните лица от Комисията за защита на потребителите за нарушения по чл. 46 относно чл. 30, ал. 2, т. 18 и чл. 31.\n§ 28.\n В Закона за акцизите и данъчните складове (обн., ДВ, бр. 91 от 2005 г.; изм., бр. 105 от 2005 г., бр. 30, 34, 63, 80, 81, 105 и 108 от 2006 г., бр. 31, 53, 108 и 109 от 2007 г., бр. 36 и 106 от 2008 г., бр. 6, 24, 44 и 95 от 2009 г., бр. 55 и 94 от 2010 г., бр. 19, 35, 82 и 99 от 2011 г., бр. 29, 54 и 94 от 2012 г., бр. 15, 101 и 109 от 2013 г., бр. 1 и 105 от 2014 г., бр. 30, 92 и 95 от 2015 г., бр. 45, 58, 95 и 97 от 2016 г., бр. 9, 58, 63, 92, 97 и 103 от 2017 г., бр. 24, 62, 65, 98 и 103 от 2018 г., бр. 7, 17, 33, 96 и 100 от 2019 г., бр. 9, 14, 18, 28, 44, 65 и 104 от 2020 г., бр. 77 от 2021 г., бр. 12, 42, 52, 100 и 102 от 2022 г., бр. 8, 54, 66, 82, 86, 96, 102, 105 и 106 от 2023 г., бр. 11, 23, 70 и 79 от 2024 г. и бр. 26 от 2025 г.) се правят следните изменения и допълнения: \n1. В чл. 12б, ал. 3 изречение второ се изменя така: „Електронните цигари са изделия за многократна употреба чрез контейнер за многократно пълнене и резервоар или презареждани чрез патрони за еднократна употреба.“ \n2. В чл. 29, ал. 3 т. 2 се изменя така: \n„2. течността за електронна цигара, независимо дали съдържа никотин, е количеството течност, съдържащо се в патрона, резервоара или контейнера за многократно пълнене на електронна цигара, измерено в милилитри;“. \n3. В чл. 90а, ал. 2 се създава нова т. 9: \n,,9. през последните 12 месеца няма издадено на основание чл. 90ж, ал. 1, т. 8 решение за прекратяване на разрешение за търговия с тютюневи изделия.“ \n4. В чл. 90ж: \nа) в ал. 1 се създава т. 8: \n,,8. когато лицето е извършило нарушение в предвидените по Закона за тютюна, тютюневите и свързаните с тях изделия случаи, установено от компетентен орган.“;\nб) в ал. 3 думите „3 и 5“ се заменят с „3, 5 и 8“.\n§ 29.\n В Закона за закрила на детето (обн., ДВ, бр. 48 от 2000 г.; изм., бр. 75 и 120 от 2002 г., бр. 36 и 63 от 2003 г., бр. 70 и 115 от 2004 г., бр. 28, 94 и 103 от 2005 г., бр. 30, 38 и 82 от 2006 г., бр. 59 от 2007 г., бр. 69 от 2008 г., бр. 14, 47 и 74 от 2009 г., бр. 42, 50, 59 и 98 от 2010 г., бр. 28 и 51 от 2011 г., бр. 32 и 40 от 2012 г., бр. 15, 68 и 84 от 2013 г., бр. 79 от 2015 г., бр. 8 от 2016 г., бр. 85 и 103 от 2017 г., бр. 17, 77 и 102 от 2018 г., бр. 17, 24, 58 и 101 от 2019 г., бр. 71 и 99 от 2020 г., бр. 62 от 2022 г., бр. 66 и 106 от 2023 г. и бр. 39 и 79 от 2024 г.) се правят следните изменения и допълнения: \n1. В чл. 5б: \nа) в ал. 3 думите „изделия, различни от тютюневи изделия“ се заличават, а думите „и нагреваеми тютюневи изделия“ се заменят с „нагреваеми тютюневи изделия и продукти с високо съдържание на кофеин“;\nб) в ал. 4 думите „изделия, различни от тютюневи изделия“ се заличават, а думите ,,и диазотен оксид (райски газ)“ се заменят с „диазотен оксид (райски газ) и продукти с високо съдържание на кофеин“. \n2. В § 1 от допълнителната разпоредба: \nа) точка 21 се отменя; \nб) създава се т. 25: \n„25. „Продукти с високо съдържание на кофеин“ са продукти със стимулиращ ефект, които съдържат:\nа) кофеин над 150 mg/l; \nб) оригинална комбинация от съставки като кофеин, таурин, витамини и други субстанции с хранителен или физиологичен ефект, включително глюкоронолактон, инозитол, карнитин, креатин, растителни екстракти (гуарана, мате, акация, женшен, гинко билоба) и други.“\n§ 30.\n В Закона за храните (обн., ДВ, бр. 52 от 2020 г.; изм., бр. 65 от 2020 г., бр. 13 от 2021 г., бр. 102 от 2022 г., бр. 80, 100 и 102 от 2023 г. и бр. 41 и 85 от 2024 г.) в § 1, т. 4 от допълнителната разпоредба се създава буква „я“: \n„я) продукти с високо съдържание на кофеин по смисъла на § 1, т. 25 от допълнителната разпоредба на Закона за закрила на детето.“ \n§ 31.\n В едномесечен срок от влизането в сила на този закон бизнес операторите подават уведомление до компетентния орган за настъпване на промяна във вписани обстоятелства по чл. 26, ал. 2, т. 5 от Закона за храните.\n§ 32.\n Законът влиза в сила след изтичане на сроковете за възражения от Европейската комисия по Директива (ЕС) 2015/1535 на Европейския парламент и на Съвета от 9 септември 2015 г., установяваща процедура за предоставянето на информация в сферата на техническите регламенти и правила относно услугите на информационното общество (ОВ, L 241/1 от 17 септември 2015 г.), с изключение на § 1, т. 4, която влиза в сила от деня на обнародването на закона в „Държавен вестник“, и чл. 43з, ал. 3, т. 6, която влиза в сила 12 месеца след обнародването на закона в „Държавен вестник“.\nЗаконът е приет от 51-вото Народно събрание на 19 юни 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n3539"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166260",
    "meta": [],
    "text": "УКАЗ № 103\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за несъстоятелност на физическите лица, приет от 51-вото Народно събрание на 19 юни 2025 г.\nИздаден в София на 27 юни 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза несъстоятелност на физическите лица\nГлава първа\nОБЩИ ПОЛОЖЕНИЯ\nРаздел I\nОсновни разпоредби\nПредмет\nЧл. 1. \nТози закон урежда:\n1. производството по несъстоятелност на физическите лица, които са неплатежоспособни добросъвестни длъжници и желаят задълженията им към всички кредитори да бъдат удовлетворени в едно общо съдебно производство;\n2. условията и реда за погасяване на задължения на добросъвестния длъжник след откриване на производство по несъстоятелност.\nИзключения \nЧл. 2. \n(1) Законът не се прилага по отношение на физическите лица, които упражняват търговска дейност като еднолични търговци или упражняват стопанска дейност, занаят или свободна професия като предприемачи, когато имат задължения, произтичащи от упражняваната дейност, занаят или професия.\n(2) В случай че за физическото лице са налице едновременно предпоставките за откриване на производство по несъстоятелност по този закон и по Търговския закон, прилагат се разпоредбите на Търговския закон.\nЦел на производството по несъстоятелност \nЧл. 3. \n(1) Производството по несъстоятелност има за цел да осигури справедливо удовлетворяване на кредиторите и възможност за освобождаване на добросъвестния длъжник от заплащане на неудовлетворените вземания.\n(2) В производството по несъстоятелност се вземат предвид интересите на кредиторите, длъжника и членовете на неговото семейство.\nРаздел II\nОсновни принципи\nДиспозитивно начало\nЧл. 4. \nСъдебното производство започва по молба на добросъвестния длъжник. Длъжникът не е длъжен да иска откриване на производство по несъстоятелност.\nУчастие на кредиторите\nЧл. 5. \nВ производството по несъстоятелност имат право да участват всички кредитори на длъжника.\nДоброволно изпълнение\nЧл. 6. \nВ производството по несъстоятелност се разглеждат всички възможности за доброволно изпълнение на задълженията чрез план за погасяване или извънсъдебно споразумение между длъжника и кредиторите.\nДобросъвестност \nЧл. 7. \nДлъжникът под страх от отговорност за вреди е длъжен да упражнява предоставените му в този закон права добросъвестно и съобразно добрите нрави. Той е длъжен да изнася пред съда и синдика само истината за своето имущество, да оказва съдействие и да не препятства упражняването на правомощията на съда и на синдика и да не създава опасност за интересите на кредиторите.\nГлава втора\nУЧАСТНИЦИ И ОРГАНИ В ПРОИЗВОДСТВОТО ПО НЕСЪСТОЯТЕЛНОСТ\nРаздел I\nДлъжник\nНеплатежоспособност \nЧл. 8. \nНеплатежоспособен е длъжник, който в продължение на повече от 12 месеца не е в състояние да изпълни изцяло или частично едно или повече изискуеми парични задължения на обща стойност над 10 минимални работни заплати.\nДобросъвестност\nЧл. 9. \n(1) Длъжникът има право да иска откриване на производство по несъстоятелност и да упражнява предвидените в този закон права, ако е добросъвестен. Добросъвестен е длъжникът, който поема задължения съобразно своето имуществено състояние и доходи и който със своето поведение не уврежда интересите на кредиторите си.\n(2) Не се счита за добросъвестен длъжник, който:\n1. е осъждан за злоупотреба на доверие, за престъпление срещу кредиторите или за престъпление против финансовата, данъчната или осигурителната система, освен ако е реабилитиран;\n2. е работоспособен, но през последната година преди подаване на молбата за откриване на производството по несъстоятелност без основателни причини не е упражнявал трудова или друга дейност, която да е източник на доходи, независимо от начина на нейното възлагане и изпълнение;\n3. през последните три години преди подаване на молбата за откриване на производството по несъстоятелност е извършил нарушение на задължение за деклариране на доходи или имущество;\n4. се е разпоредил безвъзмездно със свое имущество на значителна стойност през последните три години преди подаване на молбата за откриване на производство по несъстоятелност или след подаване на молбата, но преди постановяване на решение по чл. 35, включително когато е учредил вещно обезпечение – ипотека или залог, за чуждо задължение;\n5. през последните три години преди подаване на молбата за откриване на производство по несъстоятелност или след подаване на молбата, но преди постановяване на решение по чл. 35, е поел задължение по договор за заем, договор за покупка на стоки и услуги или друг възмезден договор, който не е предназначен за задоволяване на негови или на членовете на семейството, които е задължен да издържа, основни жизнени потребности, и когато това задължение е явно несъобразено с имуществото и доходите му; \n6. се е разпоредил със свое имущество, при което даденото значително надхвърля по стойност полученото, през последните три години преди подаване на молбата за откриване на производство по несъстоятелност или след подаване на молбата, но преди постановяване на решение по чл. 35;\n7. е представил пред съда или синдика относими за производство по несъстоятелност неверни или непълни данни или неистински документи за своето имущество или доходи, или не е уведомил за придобиване на имущество;\n8. умишлено е препятствал упражняването на правомощията на съда или на синдика относно проверката на имуществото му, опазването и попълването на масата на несъстоятелността;\n9. не е изпълнил задължения, предвидени в този закон, в одобрен погасителен план или в извънсъдебно споразумение с кредиторите, освен ако неизпълнението се дължи на причина, която не може да му се вмени във вина;\n10. в хода на производството е променил настоящия си адрес или адреса за призоваване и не е уведомил в 7-дневен срок за това съда или синдика;\n11. се е разпоредил със свое имущество на значителна стойност в полза на свързано лице или е извършил друго действие, което уврежда кредиторите през последните две години преди подаване на молбата за откриване на производство по несъстоятелност или след подаване на молбата, но преди постановяване на решение по чл. 35.\n(3) Значителна стойност на имуществото по ал. 2, т. 4 е стойността, която към момента на разпореждането надхвърля средния месечен доход на длъжника за последните 12 месеца.\n(4) Явно несъобразено с имуществото и доходите на длъжника е задължение, чието изпълнение, самостоятелно или в съвкупност с други задължения на длъжника, е несъразмерно с разходите за задоволяване на жизнените потребности на длъжника и на членовете на неговото семейство, на които той дължи издръжка. При преценка на обстоятелствата по ал. 2, т. 5 се вземат предвид всички задължения на длъжника, както и имуществото и доходите му към момента на поемане на задължението.\n(5) При преценка на обстоятелствата по ал. 2 се вземат предвид причините за тяхното настъпване, включително дали са настъпили поради непредвидено или непредотвратимо събитие от извънреден характер.\nМаса на несъстоятелността \nЧл. 10.\n Масата на несъстоятелността обхваща всички имуществени права на длъжника, както и една втора част от вещите и правата върху вещи – съпружеска имуществена общност.\nНесеквестируемост\nЧл. 11.\n Несеквестируемото имущество на длъжника, предвидено в Гражданския процесуален кодекс, не се включва в масата на несъстоятелността, освен в случаите по чл. 445 от Гражданския процесуален кодекс, и срещу него не може да бъде насочвано изпълнение.\nИздръжка\nЧл. 12.\n (1) Длъжникът осигурява своята издръжка по време на производството по несъстоятелност от несеквестируемите си доходи по смисъла на чл. 446 и 446а от Гражданския процесуален кодекс, а в случай че няма такива или са недостатъчни – и от останалото имущество до размера на несеквестируемия доход съгласно чл. 446, ал. 1, т. 1 от Гражданския процесуален кодекс. \n(2) Средствата за допълване на издръжката до размера на несеквестируемия доход съгласно чл. 446, ал. 1, т. 1 от Гражданския процесуален кодекс, които трябва да се набавят чрез осребряване на секвестируемо имущество, се определят от съда съобразно семейното и имущественото състояние на длъжника и може да бъдат изменени при промяна на обстоятелствата.\nРазноски на несъстоятелността \nЧл. 13.\n (1) Разноски в производството по несъстоятелност са:\n1. държавните такси;\n2. възнаграждението на синдика;\n3. разходите за съхраняване, попълване, оценяване и разпределение на масата;\n4. средствата по чл. 12, ал. 2.\n(2) Държавната такса се събира при предявяване на молбата за откриване на производството по несъстоятелност.\n(3) В производството по несъстоятелност се събират държавни такси съгласно тарифа, приета от Министерския съвет, като таксата е проста.\nОбезщетение\nЧл. 14.\n (1) Длъжник, който подаде молба за откриване на производство по несъстоятелност, като знае, че няма основание за това, дължи обезщетение на кредиторите за претърпените във връзка с производството имуществени вреди, които са пряка и непосредствена последица от увреждането, ако е действал умишлено или с груба небрежност.\n(2) Отговорността за заплащане на обезщетение по ал. 1 възниква, в случай че молбата на длъжника за откриване на производство по несъстоятелност е отхвърлена или образуваното производство по несъстоятелност е прекратено с влязло в сила решение поради недобросъвестност на длъжника.\nРаздел II\nКредитори\nКредитори на несъстоятелността \nЧл. 15.\n (1) Кредитори на несъстоятелността са лицата, които имат вземане към длъжника независимо от вида и момента на възникването му.\n(2) Масата на несъстоятелността служи за удовлетворяване на кредиторите на несъстоятелността по предвидените в този закон условия и ред.\n(3) Кредиторът запазва в производството по несъстоятелност правата по дадено обезпечение.\n(4) Кредиторът упражнява своите права в производството по несъстоятелност самостоятелно или чрез участие в събранието на кредиторите.\nРед на удовлетворяване на вземанията \nЧл. 16.\n (1) В производството по несъстоятелност вземанията се удовлетворяват в следния ред:\n1. вземания, обезпечени с ипотека или залог – от получената сума при реализацията на обезпечението;\n2. вземания, заради които се упражнява право на задържане – от стойността на задържаната вещ;\n3. разноски по несъстоятелността;\n4. вземания за издръжка, дължима по закон от длъжника на трети лица;\n5. публичноправни вземания на държавата и общините, възникнали до датата на решението за откриване на производството по несъстоятелност;\n6. вземания, възникнали след датата на решението за откриване на производството по несъстоятелност и неплатени на падежа;\n7. останалите необезпечени вземания, възникнали преди датата на решението за откриване на производството по несъстоятелност;\n8. законна или договорна лихва върху необезпечено вземане, дължима след датата на решението за откриване на производството по несъстоятелност;\n9. вземане по отпуснат на длъжника кредит или заем от свързано лице;\n10. безвъзмездна сделка;\n11. разноските на кредиторите за един адвокат във връзка с тяхното участие в производството по несъстоятелност.\n(2) Когато паричните средства са недостатъчни, за да се удовлетворят изцяло вземанията по ал. 1, т. 3 – 11 на всички кредитори от един ред, те се разпределят между кредиторите от реда по съразмерност.\n(3) Когато са предявени и приети няколко вземания на държавата от един ред, сумата се изплаща на съответния ред от сметката за разпределение общо и след получаването се разпределя от Националната агенция за приходите по реда на Данъчно-осигурителния процесуален кодекс. Националната агенция за приходите незабавно уведомява съда по несъстоятелността и синдика за извършеното разпределение.\nДавност на вземанията\nЧл. 17.\n (1) Давността спира да тече от подаване на молбата за откриване на производство по несъстоятелност до изтичане на срока за предявяване на вземанията по чл. 43.\n(2) С предявяването на вземане в производството по несъстоятелност давността се прекъсва и спира да тече, докато трае производството по несъстоятелност. Ако предявеното вземане не бъде прието в производството по несъстоятелност, давността не се смята прекъсната, като спирането не се заличава.\nСъбрание на кредиторите \nЧл. 18.\n (1) В събранието на кредиторите участват кредиторите с приети вземания. Съдът може да предостави право на глас на кредитор с неприето вземане, който е обжалвал решението, с което вземането не се приема, както и на кредитор с прието вземане, което е оспорено, ако в подкрепа на вземането му са представени убедителни писмени доказателства.\n(2) Събранието на кредиторите приема план за погасяване на задълженията на длъжника. \n(3) Събранието на кредиторите се свиква чрез покана от съда по искане на длъжника, синдика или на кредиторите, притежаващи една пета от размера на приетите вземания. Поканата за събранието на кредиторите съдържа номера на делото, името на длъжника, дневния ред, деня, часа и мястото, където ще се проведе събранието. Поканата се обявява в Регистъра по несъстоятелност към Министерството на правосъдието, с което кредиторите, длъжникът и синдикът се смятат за редовно уведомени.\n(4) Събранието на кредиторите се провежда независимо от броя на присъстващите и се ръководи от съдията, който разглежда делото.\n(5) Кредиторът може да бъде представляван от упълномощен представител с изрично писмено пълномощно с нотариална заверка на подписа. Когато представителят е адвокат или юрисконсулт, нотариална заверка на подписа не е необходима.\n(6) Решенията се вземат с обикновено мнозинство, освен ако в този закон е предвидено друго. При вземането на решение всеки кредитор има толкова гласа, каквато част представлява неговото вземане от размера на приетите вземания и вземанията с право на глас.\nРаздел III\nСиндик \nИзисквания\nЧл. 19.\n (1) Синдикът е физическо лице, на което е възложено осъществяването на правомощията по чл. 20.\n(2) Синдикът трябва да отговаря на изискванията на чл. 655, ал. 1 и 2 от Търговския закон и да даде предварително съгласие за назначението с писмена декларация. \n(3) В случай че в продължение на един месец не може да бъде назначен синдик, съдът назначава за синдик държавен съдебен изпълнител от района на съда по несъстоятелността, който отговаря на изискванията на чл. 655, ал. 1, т. 1 – 4 и ал. 2 от Търговския закон.\nПравомощия \nЧл. 20.\n (1) Синдикът има следните правомощия:\n1. упражнява контрол върху сделките на длъжника;\n2. издирва и уточнява имуществото на длъжника;\n3. при предвидените в този закон условия прави искания за прекратяване на договори, по които длъжникът е страна;\n4. участва в производствата по делата на длъжника;\n5. събира паричните вземания на длъжника и внася полученото в специална банкова сметка, която не подлежи на запор;\n6. с разрешение на съда се разпорежда с паричните суми от банковите сметки на длъжника, когато това се налага във връзка със запазването на неговото имущество;\n7. уточнява кредиторите на длъжника и проверява техните вземания;\n8. предлага план за погасяване на задълженията на длъжника с негово съгласие;\n9. осребрява имуществото от масата на несъстоятелността;\n10. извършва други предвидени от закона или възложени от съда действия.\n(2) Синдикът осъществява правомощията си съобразно с развитието на производството по несъстоятелност и постановеното от съда.\n(3) Всички държавни органи и организации са длъжни да оказват съдействие на синдика при изпълнение на неговите правомощия.\nНазначаване и освобождаване \nЧл. 21.\n (1) С решението за откриване на производството по несъстоятелност съдът назначава синдик при условията на чл. 19.\n(2) При назначаването му синдикът с писмена декларация декларира наличието на условията и липсата на пречки по този закон, участието в търговски дружества като съдружник, акционер, изпълнението на длъжности ликвидатор, синдик и други платени длъжности. При настъпване на промяна в някое от обстоятелствата синдикът е длъжен незабавно писмено да уведоми съда по несъстоятелността.\n(3) Съдът освобождава синдика при условията на чл. 657, ал. 1, т. 1 – 4, 6, 7 и ал. 2 от Търговския закон.\n(4) В Регистъра по несъстоятелност се вписват името, телефонът, адресът и електронният адрес на назначения синдик, датата на неговото назначаване и освобождаване.\nВъзнаграждение\nЧл. 22.\n (1) Синдикът има право на еднократно възнаграждение в размер на една минимална работна заплата при първото извършване на всяко от следните действия:\n1. съставяне списък на приетите вземания;\n2. извършване на опис на имуществото и установяване на масата на несъстоятелността;\n3. изготвяне и предлагане на план за погасяване на задълженията на длъжника;\n4. изготвяне на сметка за разпределение.\n(2) При осребряване на масата на несъстоятелността синдикът има право на възнаграждение в размер 2 на сто от стойността на осребреното имущество.\n(3) Синдикът има право на допълнително възнаграждение за участието си в съдебни дела, по които страна е длъжникът. Размерът на възнаграждението се определя от съда по несъстоятелността на части или като цяло съобразно фактическата и правна сложност на производството и неговата продължителност.\n(4) Възнаграждението се изплаща в тридневен срок от:\n1. одобряване на съответното действие или акт на синдика по ал. 1, т. 1 и 4;\n2. обявяването по чл. 52, ал. 2 на описа по ал. 1, т. 2; \n3. определението за допускане по чл. 56, ал. 1 на плана за погасяване по ал. 1, т. 3.\n(5) Възнаграждението по ал. 2 и 3 се изплаща при постъпване на приходите от осребреното имущество. Когато длъжникът не е в състояние да заплати възнаграждението по ал. 4, за него се изготвя сметка за разпределение.\n(6) Когато за синдик е назначен държавен съдебен изпълнител, за извършване на действията по ал. 1 от длъжника се събира държавна такса. Възнагражденията по ал. 2 и 3 не се дължат.\nОтчетност\nЧл. 23.\n (1) Синдикът записва в електронен дневник всяко свое действие, свързано с разпореждането с вещи и права от имуществото на длъжника. При поискване от съда, от кредитор или от длъжника синдикът предоставя достъп до водения от него дневник. Образецът и правилата за водене на дневника се уреждат с наредба, издадена от министъра на правосъдието.\n(2) Синдикът представя на съда, длъжника и на събранието на кредиторите отчет за своята дейност на всеки три месеца, а при поискване от съда – незабавно. \nДруги изисквания към дейността на синдика \nЧл. 24.\n По отношение изискванията за дължима грижа, ограничения, отговорност и задължение за застраховане на синдика се прилагат съответно чл. 660 и чл. 662 – 663а от Търговския закон.\nРаздел IV\nСъд по несъстоятелността и общи правила за съдебното производство\nПодсъдност\nЧл. 25.\n (1) Компетентен да разглежда производства по несъстоятелност на физически лица е районният съд по настоящия адрес на физическото лице длъжник към момента на подаване на молбата.\n(2) Изменение на подсъдността по споразумение на страните не се допуска. \n(3) Промяната на настоящия адрес на физическото лице длъжник в хода на производството не влияе на определянето на компетентния съд по несъстоятелността.\nСлужебно начало \nЧл. 26.\n (1) Съдът по свой почин може да установява факти и да събира доказателства, които са от значение за постановяваните в производството актове. \n(2) Съдът може служебно да налага обезпечителни мерки и ограничения върху действията и дейността на длъжника. \n(3) Съдът е длъжен да следи служебно и да се произнесе при наличието на неравноправни клаузи. \nОбжалване на съдебните актове\nЧл. 27.\n (1) Доколкото друго не е предвидено в този закон, постановените от районните съдилища решения и определения подлежат на обжалване само пред въззивния съд. Решението, с което се отхвърля молбата за откриване на производство по несъстоятелност, и определението, с което производството се прекратява на основание чл. 86, ал. 1, т. 1, както и решението на въззивния съд по чл. 48, ал. 5 подлежат на обжалване по общия ред на Гражданския процесуален кодекс.\n(2) Доколкото друго не е предвидено в този закон, жалбите и възраженията в производствата по този закон се подават в 14-дневен срок от обявяването на съответния съдебен или друг акт в Регистъра по несъстоятелност, като препис от тях не се представя за връчване. Срокът за отговор на жалбите е 14-дневен от обявяването им в Регистъра по несъстоятелност. \nПризоваване и съобщения\nЧл. 28.\n (1) Действията на длъжника, кредиторите, събранието на кредиторите, синдика, както и актовете на съда по несъстоятелността и актовете на въззивния и касационния съд се вписват в отделна книга, която е публична и е на разположение в канцеларията на съда по несъстоятелността. Книгата може да се води и съхранява в електронна форма. \n(2) Действията и актовете по ал. 1 се вписват в Регистъра по несъстоятелност. Заинтересованите лица се смятат за уведомени за действията и актовете от вписването им в регистъра.\n(3) Призоваването и съобщенията в производството по несъстоятелност се извършват чрез вписването им в Регистъра по несъстоятелност и съобщенията се смятат за връчени от обявяването им. Призоваването е редовно, ако съобщението или призовката са вписани в регистъра не по-късно от 14 дни преди деня на заседанието, за което се отнасят. \nСубсидиарно приложение\nЧл. 29.\n Доколкото в този закон няма особени разпоредби относно производството по несъстоятелност, прилагат се съответно разпоредбите на Гражданския процесуален кодекс.\nОсобени правила\nЧл. 30.\n Ако друго не е предвидено в този закон: \n1. определената от закона подсъдност за делата по несъстоятелност не може да бъде изменяна по съгласие на участващите лица;\n2. съдът се произнася в тридневен срок по молба на участник в производството;\n3. откритите съдебни заседания се провеждат при закрити врата;\n4. производството по несъстоятелност не може да се спира освен при смърт на длъжника;\n5. молбата за откриване на производство по несъстоятелност не може да се оттегля от длъжника след постановяване на решението за откриване на производство по несъстоятелност. \nГлава трета\nОТКРИВАНЕ НА ПРОИЗВОДСТВО ПО НЕСЪСТОЯТЕЛНОСТ\nРаздел I\nМолба за откриване на производство по несъстоятелност\nУсловия за откриване на производството\nЧл. 31.\n Производството по несъстоятелност може да се открие по молба на длъжник, който: \n1. е физическо лице по чл. 2; \n2. е неплатежоспособен; \n3. е добросъвестен и по отношение на когото не са налице основания за недобросъвестност по чл. 9, ал. 2; \n4. не е подавал молба за откриване на производство по несъстоятелност по реда на този закон, приключило с влязло в сила съдебно решение или прекратено поради установяване на недобросъвестност на длъжника. \nМолба за откриване на производството \nЧл. 32.\n (1) В молбата до съда длъжникът излага обстоятелствата относно своята трудова заетост, неплатежоспособност и имущество и иска откриване на производството по несъстоятелност. \n(2) Към молбата си длъжникът прилага: \n1. декларация относно: \nа) гражданско и семейно състояние; \nб) липсата на основания за недобросъвестност по чл. 9, ал. 2; \nв) опис на личното имущество, имуществото – съпружеска имуществена общност, и имуществото в съсобственост, както и други права, вземания и доходи за последните 12 месеца и по възможност – уточнение дали имуществото е секвестируемо, или несеквестируемо, начин на придобиване и наложени върху него вещни тежести; имената и адресите на длъжниците си; \nг) списък на кредиторите с посочване на име или наименование, ЕИК и адреси, вземанията с посочване на основание, размер, обезпечения и падеж; \nд) справка за съдебните, арбитражните и изпълнителните производства срещу и от длъжника; \nе) списък на извършените от длъжника плащания в брой или чрез паричен превод, които надвишават една минимална работна заплата, и получателите им през последните 12 месеца; \n2. документи, удостоверяващи декларираните обстоятелства относно имуществото, доходите и задълженията към кредиторите; \n3. извлечения от всички сметки на длъжника в банки и други доставчици на платежни услуги; \n4. план за погасяване на задълженията съгласно този закон; \n5. доказателство за уведомяване по чл. 78, ал. 2 от Данъчно-осигурителния процесуален кодекс; \n6. документ за платена държавна такса. \n(3) Декларацията по ал. 2, т. 1 е по образец, утвърден от министъра на правосъдието. \n(4) Към молбата се прилага изрично пълномощно, когато е подадена от пълномощник.\n(5) Съдът може да освободи длъжника от заплащане на държавна такса по чл. 83, ал. 2 от Гражданския процесуален кодекс, но не и от разноски.\nРазглеждане на молбата \nЧл. 33.\n (1) Молбата за откриване на производството по несъстоятелност се разглежда от компетентния съд по несъстоятелността. Молбата се обявява в Регистъра по несъстоятелност. \n(2) Когато установи, че молбата е нередовна, съдът указва това на молителя. Член 129 от Гражданския процесуален кодекс се прилага съответно. \n(3) За проверка на обстоятелствата, посочени в молбата по чл. 32 и приложенията към нея, съдът може да изисква представяне на допълнителни доказателства от длъжника, ако няма възможност да извърши справка относно тези обстоятелства по служебен път. \n(4) В 14-дневен срок от обявяване на молбата всеки кредитор на длъжника може да направи писмено възражение, подкрепено с писмени доказателства, че не са налице условията за откриване на производството. \n(5) Съдът разглежда молбата в заседание при закрити врата с призоваване на молителя в едномесечен срок от изтичане на срока за възражения. При липса на възражение по ал. 4 и когато не се налага събиране на други доказателства, съдът разглежда молбата в закрито заседание. \nПредварителни обезпечителни мерки \nЧл. 34.\n (1) Преди да постанови решението си по молбата за откриване на производството по несъстоятелност, ако това се налага за запазване имуществото на длъжника, съдът по несъстоятелността може: \n1. служебно да допусне обезпечение чрез налагане на запор, възбрана или други обезпечителни мерки; \n2. по искане на длъжника или служебно да постанови спиране на изпълнителните дела срещу имуществото на длъжника с изключение на посочените в чл. 40, както и да разпореди запечатване на помещения, оборудване, превозни средства и други, в които се съхраняват вещи на длъжника.\n(2) Наложените обезпечителни мерки ползват всички кредитори на несъстоятелността. \n(3) Определението за постановяване на мерките по ал. 1 се съобщава както на лицето, по отношение на което са наложени и чийто правен интерес е засегнат, така и на длъжника. Определението подлежи на незабавно изпълнение и може да бъде обжалвано в 7-дневен срок от получаване на съобщението. За третото лице срокът по изречение второ започва да тече от връчването на съобщението по реда на Гражданския процесуален кодекс. \n(4) Наложените обезпечителни мерки имат действие до датата на решението за откриване на производството по несъстоятелност. От тази дата действието им се заменя с действието на решението за откриване на производството по несъстоятелност. Обезпечителните мерки се смятат за отменени, когато с влязло в сила решение молбата за откриване на производството по несъстоятелност бъде отхвърлена или производството бъде прекратено по чл. 36, ал. 3. \nРаздел II\nПостановяване на решение\nРешение за откриване на производство по несъстоятелност \nЧл. 35.\n (1) Когато констатира, че са налице условията по чл. 31, съдът с решението си: \n1. обявява неплатежоспособността; \n2. открива производството по несъстоятелност; \n3. допуска обезпечение чрез налагане на обща възбрана и запор и ако е необходимо, и други обезпечителни мерки; \n4. назначава синдик; \n5. определя размера на средствата по чл. 12, ал. 2; \n6. определя специалната банкова сметка по чл. 20, ал. 1, т. 5 на длъжника, чрез която могат да се извършват плащания от и към длъжника.\n(2) Решението за откриване на производството по несъстоятелност подлежи на незабавно изпълнение и действа по отношение на всички. Решението се обявява в Регистъра по несъстоятелност. \n(3) Решението за откриване на производството по несъстоятелност може да бъде обжалвано в 14-дневен срок от обявяването му в Регистъра по несъстоятелност от всеки кредитор. Решението на въззивния съд, с което се потвърждава решението по ал. 2, е окончателно. \n(4) Съдът отхвърля молбата, когато установи, че длъжникът не отговаря на условията по чл. 31. Решението, с което се отхвърля молбата, се обявява в Регистъра по несъстоятелност. Решението подлежи на обжалване от длъжника в 14-дневен срок от обявяването му. \n(5) С влизане в сила на решението, с което се отменя решението за откриване на производството по несъстоятелност, и обявяването му в Регистъра по несъстоятелност наложените обезпечителни мерки отпадат, а общата възбрана върху имотите на длъжника се заличава от имотния регистър по искане на всяко заинтересовано лице. За заличаването не се дължи такса.\nПроизводство по несъстоятелност при липса на секвестируемо имущество \nЧл. 36.\n (1) Когато длъжникът отговаря на условията по чл. 31, но посоченото от него секвестируемо имущество е недостатъчно за покриване на началните разноски в производството по несъстоятелност, съдът с решението си:\n1. обявява неплатежоспособността;\n2. открива производството по несъстоятелност;\n3. допуска обезпечение чрез налагане на общ запор, обща възбрана или други обезпечителни мерки;\n4. задължава длъжника да уведомява съда за притежаваното от него имущество, като за целта представя декларацията и документите по чл. 32, ал. 2, т. 1 – 4 до определено число на всеки месец, както и в 7-дневен срок от настъпване на промяна в декларираните обстоятелства;\n5. определя средствата по чл. 12, ал. 2;\n6. определя специалната банкова сметка на длъжника по чл. 20, ал. 1, т. 5, чрез която може да се извършват плащания от и към длъжника;\n7. спира производството по несъстоятелност.\n(2) Производството по несъстоятелност, спряно с решението по ал. 1, може да бъде възобновено с решение на съда по искане на длъжника в едногодишен срок от обявяването на решението в Регистъра по несъстоятелност. Възобновяване се допуска, ако длъжникът удостовери, че притежава секвестируемо имущество, достатъчно за покриване на началните разноски в производството по несъстоятелност. Искане за възобновяване може да направи и кредитор, който удостоверява обстоятелствата по предходното изречение или депозира необходимата сума за предплащане на началните разноски.\n(3) Ако в срока по ал. 2 не бъде поискано възобновяване, съдът с решение обявява длъжника в несъстоятелност и прекратява производството по несъстоятелност. Всички последици на решението по ал. 1 отпадат, а спряната с подаване на молбата за откриване на производството давност продължава да тече.\n(4) Длъжникът може да поиска възобновяване на производството по несъстоятелност в тригодишен срок от обявяване на решението за прекратяване на производството, ако удостовери, че притежава секвестируемо имущество, достатъчно за покриване на началните разноски в производството по несъстоятелност. Съдът се произнася с решение по реда на чл. 33, ал. 5.\n(5) Решенията по ал. 1 – 4 подлежат на обжалване от длъжника и кредиторите в 14-дневен срок от обявяването им в Регистъра по несъстоятелност.\n(6) Във възобновеното производство по несъстоятелност срокът за предявяване на вземанията започва да тече от обявяване на решението за възобновяване.\n(7) Началните разноски се определят от съда съобразно очакваните разходи по чл. 13, ал. 1, т. 1 – 3.\nРаздел III\nДействие на решението за откриване на производство по несъстоятелност\nОграничаване на правата на длъжника \nЧл. 37.\n (1) С откриване на производството по несъстоятелност длъжникът не може да сключва нови сделки на управление и разпореждане с имуществото си, както и да извършва плащания без разрешение на синдика. Това ограничение не се прилага за изпълнението на текущи задължения във връзка със задоволяване на жизнените потребности на длъжника, като плащания към централния и местния бюджет, към доставчици на битови, комунални и съобщителни услуги, необходими разходи за храна, здравеопазване, образование, социални услуги и други до размера по чл. 12. \n(2) От обявяването на решението за откриване на производството по несъстоятелност изпълнението на задължение към длъжника се приема от синдика. Плащанията в полза на длъжника се извършват по специалната банкова сметка на длъжника по чл. 20, ал. 1, т. 5, посочена в решението за откриване на производството. \n(3) Изпълнението, направено на длъжника след датата на решението за откриване на производството по несъстоятелност, но преди обявяването му, е действително, ако изпълнилият не е знаел за откриването на производството или макар и да е знаел, даденото е влязло в масата на несъстоятелността. Добросъвестността се предполага до доказване на противното. \n(4) Сделките, сключени от длъжника в отклонение от ал. 1, са нищожни по отношение на кредиторите, а извършването им прави длъжника недобросъвестен. \nСъдействие от длъжника \nЧл. 38.\n Длъжникът предоставя на съда или синдика информация относно състоянието на имуществото и дейността си към датата на поискването, както и всички свързани с това документи. Информацията и документите се предоставят в 7-дневен срок от писменото им искане.\nСпиране на съдебните производства \nЧл. 39.\n (1) С откриване на производството по несъстоятелност се спират съдебните и арбитражните производства по имуществени граждански и търговски дела за вземания срещу длъжника с изключение на делата, по които са допуснати за съвместно разглеждане предявен от длъжника насрещен иск или направено от него възражение за прихващане. \n(2) Спряното производство се прекратява с влизане в сила на решението на съда за одобряване на списъка на приетите вземания по чл. 48, ал. 5, както и ако вземането бъде удовлетворено в производството по несъстоятелност или бъде погасено в предвидените от закона случаи. В случай на прекратяване на производството по несъстоятелност поради настъпване на основание по чл. 9, ал. 2 или при условията на чл. 36, ал. 3 спряното производство се възобновява. \n(3) Не се спират дела срещу длъжника за парични вземания, обезпечени с имущество на трети лица. \n(4) След откриването на производството по несъстоятелност е недопустимо образуването на нови съдебни или арбитражни производства по имуществени граждански и търговски дела срещу длъжника освен за защита на правата на трети лица, които са собственици на вещи, находящи се в масата на несъстоятелността, както и за парични вземания срещу длъжника, обезпечени с имущество на трети лица. \nСпиране на изпълнителните производства \nЧл. 40.\n (1) С откриване на производството по несъстоятелност се спират изпълнителните производства срещу имуществото, включено в масата на несъстоятелността, с изключение на имуществата по чл. 193 от Данъчно-осигурителния процесуален кодекс, както и имуществата, за които има обявен купувач по реда на Гражданския процесуален кодекс. В случай че цената не бъде довнесена в законоустановения срок или постановлението за възлагане бъде отменено, изпълнителното производство се спира. \n(2) Ако от спирането по ал. 1 до обявяването на решението за откриване на производството по несъстоятелност се извърши плащане на взискателя, платеното се връща в масата на несъстоятелността. \n(3) Ако е предприето действие за реализация на обезпечение по молба на обезпечения със залог или ипотека кредитор, започнатото производство не се спира. Получената над размера на обезпечението сума се внася в масата на несъстоятелността. \n(4) Спряното изпълнително производство се прекратява, ако вземането бъде удовлетворено в производството по несъстоятелност или бъде погасено в предвидените от закона случаи. В случай на прекратяване на производството по несъстоятелност поради настъпване на основание по чл. 9, ал. 2 или при условията на чл. 36, ал. 3 спряното производство се възобновява. Наложените в изпълнителното производство възбрани и запори са непротивопоставими на кредиторите на несъстоятелността, но могат да ги ползват.\n(5) Не се допуска налагане на обезпечителни мерки по реда на Гражданския процесуален кодекс или на Данъчно-осигурителния процесуален кодекс върху имуществото на длъжника след откриване на производството по несъстоятелност.\nНововъзникнали вземания \nЧл. 41.\n Кредиторите, чиито вземания са възникнали след датата на решението за откриване на производството по несъстоятелност, получават плащане на падежа, а когато не са получили плащане на падежа, те се удовлетворяват по реда на чл. 16, ал. 1.\nОбезпечителни мерки \nЧл. 42.\n (1) По искане на синдика, длъжника или кредитора съдът по несъстоятелността може да допусне предписаните от закона мерки, които обезпечават наличното имущество на длъжника.\n(2) Постановената обща възбрана върху недвижимите имоти на длъжника се вписва по искане на синдика в имотния регистър въз основа на обявеното в Регистъра по несъстоятелност решение за обявяване на длъжника в несъстоятелност. За вписването не се дължи такса.\nРаздел IV\nСписък на приетите вземания\nПредявяване на вземанията\nЧл. 43.\n (1) Кредиторите предявяват писмено своите вземания пред съда по несъстоятелността в срок до три месеца от обявяване на решението за откриване на производството по несъстоятелност. \n(2) Кредиторът посочва името, съответно наименованието си, основанието и размера на вземането, привилегиите и обезпеченията, съдебен адрес, банкова сметка, името и адреса на представителя, ако има такъв, като представя писмени доказателства, както и пълномощно, когато се представлява от пълномощник. \nСлужебно вписване на вземанията \nЧл. 44.\n Синдикът вписва служебно в списъка на приетите вземания установеното с влязъл в сила акт публично вземане.\nСписък на вземанията \nЧл. 45.\n (1) В 7-дневен срок от изтичането на срока за предявяване на вземанията синдикът съставя списък на приетите предявени вземания по реда на постъпването им, с отбелязване на кредитора, размера и основанието на вземането, привилегиите и обезпеченията, датата на предявяването. Установените с влязъл в сила акт публични вземания се считат предявени.\n(2) Вземания, неплатени на падежа и възникнали след датата на откриване на производството по несъстоятелност до утвърждаване на погасителен план, се предявяват по реда на този раздел. За тези вземания синдикът съставя допълнителен списък.\n(3) Синдикът представя за обявяване в Регистъра по несъстоятелност списъка незабавно след съставянето му и го оставя на разположение на кредиторите и на длъжника в канцеларията на съда.\n(4) В срока по ал. 1 синдикът изготвя списък на неприетите вземания и списък на служебно приетите вземания.\nОспорване \nЧл. 46.\n (1) Длъжникът или кредитор може да направи писмено възражение пред съда с копие до синдика срещу прието или неприето от синдика вземане, както и срещу неговото обезпечение или привилегия в 14-дневен срок от обявяването на списъка. Възражението срещу едно вземане може да се отнася и само до неговото обезпечение или привилегия. \n(2) Синдикът е длъжен да представи пред съда становище по всяко постъпило възражение в тридневен срок от получаването му, но не по-късно от датата на провеждане на съдебното заседание за разглеждане на възраженията. \n(3) Не може да се оспорва публично вземане, установено с влязъл в сила акт след датата на решението за откриване на производството по несъстоятелност, както и вземане, което е установено с влязло в сила съдебно решение, постановено след датата на решението за откриване на производството по несъстоятелност, по което е взел участие синдикът. \nОдобряване на списъка на вземанията \nЧл. 47.\n (1) Съдът разглежда постъпилите възражения в открито заседание с призоваване на синдика, длъжника, кредитора, чието включване или невключване на вземане в списъка на приетите вземания се оспорва, и направилия възражението кредитор. По възможност всички възражения се разглеждат в едно съдебно заседание. Когато намери възраженията за основателни, съдът одобрява списъка, след като направи съответната промяна. Съдът се произнася с решение в 14-дневен срок от заседанието. \n(2) Когато не са постъпили възражения, съдът одобрява съставения списък на приетите вземания в закрито заседание. \n(3) Решението за одобряване на списъка се обявява в Регистъра по несъстоятелност. \nОспорване на одобрения списък на приетите вземания \nЧл. 48.\n (1) Решението на съда за одобряване на списъка на приетите вземания може да бъде обжалвано пред въззивния съд от: \n1. длъжника, ако съдът е оставил без уважение възражението му срещу съществуването на прието вземане или ако съдът е включил вземане в списъка на приетите вземания след разгледано възражение на кредитор; \n2. кредитор, ако съдът е оставил без уважение възражението му срещу съществуването на прието вземане на друг кредитор или ако съдът е включил вземане на друг кредитор в списъка на приетите вземания след разгледано възражение; \n3. кредитор с неприето вземане, ако съдът е оставил възражението му без уважение или ако съдът е изключил вземането от списъка на приетите вземания по възражение на длъжника или на друг кредитор. \n(2) Жалбата се подава в 14-дневен срок от обявяване на решението на съда за одобряване на списъка на вземанията. Към жалбата се прилагат писмени доказателства относно съществуването или несъществуването, основанието и размера на вземането. \n(3) В производството пред въззивния съд участват длъжникът, синдикът и кредиторите жалбоподатели и кредиторите, чиито вземания са оспорени. Кредиторите с приети вземания могат да встъпят като трети лица – помагачи на някоя от страните. \n(4) Съдът разглежда жалбите в едно съдебно заседание. \n(5) Решението на въззивния съд има установително действие в отношенията между длъжника, синдика и всички кредитори в производството по несъстоятелност. \nРаздел V\nМерки за попълване масата на несъстоятелността\nПрекратяване на договор \nЧл. 49.\n (1) Синдикът може да прекрати всеки договор, по който длъжникът е страна, ако договорът не е изпълнен изцяло или частично от насрещната страна, като й отправи предизвестие от 15 дни. При прекратяване на договора насрещната страна има право на обезщетение за претърпените вреди.\n(2) Запазването на договор, по който длъжникът прави периодични плащания, не задължава синдика да извърши плащанията, които са просрочени преди датата на решението за откриване на производството по несъстоятелност.\nПрихващане \nЧл. 50.\n (1) Кредитор може да извърши прихващане със свое задължение към длъжника, ако преди датата на решението за откриване на производството по несъстоятелност двете задължения са съществували и са били насрещни и еднородни и вземането му е било изискуемо. Ако вземането му е станало изискуемо по време на производството по несъстоятелност или в резултат на решението за обявяване в несъстоятелност, както и ако еднородността на двете задължения е настъпила в резултат на това решение, кредиторът може да извърши прихващане едва след настъпване на изискуемостта, съответно еднородността.\n(2) Изявлението за прихващане се отправя до синдика.\n(3) Ако кредиторът е придобил вземането и задължението си към длъжника преди датата на решението за откриване на производството по несъстоятелност, но към момента на придобиване на вземането или задължението е знаел, че е настъпила неплатежоспособност или че е поискано откриване на производство по несъстоятелност, прихващането е недействително по отношение на кредиторите на несъстоятелността.\nЗапечатване \nЧл. 51.\n (1) При опасност от разпиляване, унищожаване или укриване на имущество съдът по несъстоятелността може да разпореди запечатване на помещения, оборудване, превозни средства и други, в които се съхраняват вещи на длъжника.\n(2) Не се запечатват обитаеми жилища и помещения, необходими за задоволяване на жизнените потребности на длъжника и членовете на неговото семейство или за съхраняване на подлежащи на бързо разваляне вещи.\n(3) Запечатването се извършва от съдебен изпълнител. Протоколът за извършените действия се изпраща на съда.\nОпис на имуществото \nЧл. 52.\n (1) В тридневен срок от назначаването му синдикът трябва да започне извършване на опис на недвижимите и движимите вещи, пари, ценности, ценни книги, договори и други, на вземанията на длъжника и на намиращите се във владение на трети лица вещи. Синдикът уведомява длъжника за предприетите от него действия. \n(2) Описът се предоставя на съда и се обявява в Регистъра по несъстоятелност. Синдикът отговаря за описаното имущество, ако то не е предадено на длъжника или на трето лице за пазене. \n(3) Ако след извършването на описа се открие друго имущество, извършва се допълнителен опис. \nГлава четвърта\nПЛАН ЗА ПОГАСЯВАНЕ НА ЗАДЪЛЖЕНИЯТА НА ДЛЪЖНИКА\nРаздел I\nПлан за погасяване\nПредназначение на плана\nЧл. 53.\n С план за погасяване може да се предвиди отсрочване или разсрочване на плащанията за срок до три години, частично или цялостно опрощаване на задълженията и извършването на други действия и сделки с имуществото на длъжника, насочени към удовлетворяване на кредиторите на несъстоятелността.\nПредлагане на план\nЧл. 54.\n (1) Длъжникът предлага план за погасяване като приложение към молбата за откриване на производството по несъстоятелност. Право да предложи план има и синдикът със съгласие на длъжника. \n(2) План за погасяване може да бъде предложен в едномесечен срок от обявяване на решението на съда за одобряване на списъка на приетите вземания. В същия срок длъжникът може да актуализира първоначално предложения план.\n(3) Разходите по изготвянето на плана са за сметка на масата на несъстоятелността.\nСъдържание на плана \nЧл. 55.\n (1) Планът за погасяване съдържа: \n1. размера и степента на удовлетворяване на вземанията, възникнали преди откриване на производството по несъстоятелност и включени в одобрения от съда списък, начина и времето за плащане, както и гаранции за изпълнение на тези вземания и на оспорените неприети вземания; \n2. необходимите действия и сделки за осъществяването на плана. \n(2) Когато планът предвижда продажба на цялото или на част от секвестируемото имущество на длъжника, към него се прилага проект на договор, подписан от купувача.\n(3) Предвидените в плана суми за оспорените вземания се смятат заделени до влизане в сила на решението по чл. 48, ал. 5. При оспорване само на обезпечението вземането се третира в плана като необезпечено, но се заделя сума, която кредиторът би получил за обезпечено вземане, като плащането на сумите е в зависимост от решението по спора за вземането или обезпечението. При утвърждаване на плана за погасяване с влязло в сила решение производството по чл. 48 не се прекратява.\nДопускане на плана \nЧл. 56.\n (1) Ако планът отговаря на изискванията по чл. 53, 54 и 55, съдът го допуска до разглеждане от събранието на кредиторите и определя датата за провеждане на събранието в едномесечен срок. Съдът се произнася в 7-дневен срок от изтичането на срока за предлагане на плана с определение, постановено в закрито заседание. \n(2) Съдът указва на предложителя да отстрани нередовностите в 14-дневен срок, в случай че планът не отговаря на изискванията по чл. 53, 54 и 55. Съобщението до предложителя се извършва чрез обявяване в Регистъра по несъстоятелност. \n(3) Определението на районния съд за недопускане на плана може да се обжалва от предложителя в 14-дневен срок от обявяването му в Регистъра по несъстоятелност, като препис от частната жалба не се връчва. \nПокана за събрание на кредиторите\nЧл. 57.\n Съдът изпраща съобщение за допускане на плана и покана за събранието на кредиторите за обявяване в Регистъра по несъстоятелност. Длъжникът, синдикът и кредиторите се смятат за призовани за събранието с обявяването на съобщението. \nРаздел II\nПриемане на плана от кредиторите\nГласуване \nЧл. 58.\n (1) Право да гласува по плана има само кредитор, чието вземане е прието или му е предоставено право на глас. \n(2) Кредитор може да гласува и без да присъства на събранието чрез писмено изявление с нотариална заверка на подписа. \n(3) Планът се приема с решение на събранието на кредиторите, ако за него са гласували кредиторите, притежаващи повече от половината от общия размер на приетите вземания, и тези, за които е предоставено право на глас независимо от реда, по който се удовлетворяват. \n(4) Събранието на кредиторите може да реши, че синдикът ще осъществява контрол върху дейността на длъжника във връзка с изпълнението на неговите задължения по приетия план. \n(5) Приемането на плана се обявява в Регистъра по несъстоятелност. \nВъзражения срещу плана \nЧл. 59.\n Възражение срещу приетия план може да бъде направено пред съда по несъстоятелността в 7-дневен срок от датата на гласуването. Възражение може да се подаде и от кредитор със спорно вземане, за което е налице висящо производство по чл. 48. \nРаздел III\nУтвърждаване на плана от съда\nУсловия за утвърждаване на плана\nЧл. 60.\n Съдът утвърждава плана, ако: \n1. са спазени изискванията на закона за приемането на плана; \n2. всички кредитори с вземания от един ред по чл. 16, ал. 1 са поставени при равни условия, освен ако ощетените кредитори дадат писмено съгласие, и никой кредитор не получава повече от дължимото по приетото му вземане; \n3. при опрощаване за обезпечените кредитори се предвижда удовлетворяване в размер на стойността на учредените им обезпечения, освен ако обезпечените кредитори са дали писмено съгласие да получат по-малко;\n4. не се предвиждат средства за издръжка на длъжника над определените от съда съгласно чл. 12, ал. 2.\nУтвърждаване на плана \nЧл. 61.\n (1) Съдът по несъстоятелността утвърждава приетия план, ако са изпълнени условията по чл. 60.\n(2) Когато срещу приетия от събранието на кредиторите план не са направени възражения, планът се утвърждава от съда в закрито заседание в 14-дневен срок от изтичане на срока по чл. 59. В случай че са направени възражения, съдът разглежда всички възражения в едно заседание при закрити врата с призоваване на длъжника, синдика и направилия възражението и се произнася в 14-дневен срок от заседанието.\nРешение за утвърждаване на плана за погасяване \nЧл. 62.\n (1) С решението за утвърждаване на плана за погасяване съдът: \n1. прекратява производството по несъстоятелност; \n2. осъжда длъжника да плати вземанията, неплатени на падежа и възникнали след датата на откриване на производството по несъстоятелност до утвърждаване на погасителния план, които са включени в допълнителния списък по чл. 45, ал. 2, при условие че няма неприключено производство по чл. 48; \n3. определя имуществото, с което длъжникът да се разпорежда само с предварително разрешение на синдика, а когато синдикът не осъществява контрол по изпълнението на плана – с разрешение на съда. \n(2) Решението, с което се утвърждава или се отказва утвърждаване на плана, подлежи на обжалване в 14-дневен срок от обявяването му в Регистъра по несъстоятелност. В случай на отмяна на решението не може да се предлага нов погасителен план. \nРаздел IV\nДействие на плана\nДействие на плана по отношение на засегнатите страни \nЧл. 63.\n (1) Утвърденият от съда план е задължителен за длъжника и кредиторите, чиито вземания са възникнали преди решението за откриване на производството по несъстоятелност. Вземанията на кредиторите се преобразуват съобразно с предвиденото в плана. \n(2) Длъжникът е задължен да извърши незабавно предвидените с плана промени. \n(3) Поръчителите и лицата, които са учредили залог или ипотека за обезпечаване на задължение на длъжника, както и солидарно задължените с него лица, не могат да се ползват от предвидените с плана облекчения. \nКонтрол върху изпълнението на плана \nЧл. 64.\n (1) Когато в плана или в решение по чл. 58, ал. 4 на събранието на кредиторите е предвидено, синдикът осъществява контрол върху дейността на длъжника във връзка с изпълнението на неговите задължения по плана. В този случай съдът определя допълнително възнаграждение в размер до една минимална заплата годишно на синдика, което се плаща от длъжника в определен срок. \n(2) В случаите по ал. 1 длъжникът уведомява незабавно синдика за всички настъпили обстоятелства, които са от съществено значение за изпълнението на плана. \n(3) Синдикът има право по всяко време да поиска от длъжника да представи сведения или доклад по всеки въпрос, който засяга дейността на длъжника и изпълнението на плана. \n(4) Длъжникът може само след предварителното съгласие на синдика да: \n1. закрива и открива сметки в банки и други доставчици на платежни услуги; \n2. сключва сделки и да извършва действия, които не са необходими за задоволяване на жизнените му потребности и тези на членовете на семейството му; \n3. извършва други действия, когато това е предвидено в плана. \n(5) Длъжникът уведомява синдика при промяна на осъществяваната от него трудова дейност и заетост, както и при промяна на адреса по местоживеене в тридневен срок от настъпването на промяната. \nСрок за сключване на договор \nЧл. 65.\n (1) Срокът за сключване на договор за продажба на цялото секвестируемо имущество или на обособена част от него съобразно утвърдения план е едномесечен от влизането в сила на решението за утвърждаване на плана. Ако в посочения срок не се сключи договор за продажба, всяка от страните може в едномесечен срок да поиска от съда по несъстоятелността да обяви договора за сключен съгласно проекта, приет на събранието на кредиторите, в случай че е платена дължимата цена от купувача. \n(2) Ако никоя от страните не поиска обявяване на договора за сключен и ако има направено искане от кредитор, съдът по несъстоятелността възобновява производството и обявява длъжника в несъстоятелност. \nДавност при утвърден план \nЧл. 66.\n С влизане в сила на решението за утвърждаване на плана за погасяване започва да тече нова давност по чл. 110 от Закона за задълженията и договорите за вземанията, възникнали преди датата на решението за откриване на производството по несъстоятелност, когато тези вземания подлежат на незабавно удовлетворяване. Ако с плана изпълнението им е отсрочено или разсрочено, започва да тече нова давност от настъпване на изискуемостта.\nНеизпълнение на плана \nЧл. 67.\n Длъжникът се счита недобросъвестен и преобразуващото действие на плана отпада при неизпълнение на задълженията по плана или задълженията във връзка с осъществявания контрол върху изпълнението на плана, освен ако неизпълнението се дължи на причина, която не може да му се вмени във вина. \nГлава пета\nОБЯВЯВАНЕ В НЕСЪСТОЯТЕЛНОСТ И ОСРЕБРЯВАНЕ НА ИМУЩЕСТВОТО\nРаздел I\nРешение за обявяване в несъстоятелност\nУсловия за обявяване в несъстоятелност\nЧл. 68.\n Съдът обявява длъжника в несъстоятелност, когато в предвидения от закона срок не е бил предложен погасителен план или предложеният план не е бил допуснат до разглеждане от събранието на кредиторите или не е бил утвърден.\nСъдържание \nЧл. 69.\n С решението за обявяване в несъстоятелност съдът: \n1. обявява длъжника в несъстоятелност; \n2. лишава длъжника от правото да управлява и да се разпорежда с имуществото, включено в масата на несъстоятелността; \n3. постановява започване на осребряване на имуществото, включено в масата на несъстоятелността, и разпределение на осребреното имущество. \nОбжалване на решението за обявяване в несъстоятелност\nЧл. 70.\n (1) Решението за обявяване в несъстоятелност подлежи на обжалване в 14-дневен срок от обявяването му в Регистъра по несъстоятелност. \n(2) Решението, с което се отменя или се обезсилва постановеното от съда решение за обявяване в несъстоятелност, се обявява в Регистъра по несъстоятелност. \nДействие на решението \nЧл. 71.\n (1) Решението за обявяване в несъстоятелност подлежи на незабавно изпълнение. \n(2) Решението за обявяване в несъстоятелност действа по отношение на всички. \n(3) Решението за обявяване в несъстоятелност се обявява в Регистъра по несъстоятелност. \nИзискуемост на задълженията \nЧл. 72.\n Всички парични и непарични задължения на длъжника стават изискуеми от датата на решението за обявяване в несъстоятелност. Непаричното задължение се превръща в парично по пазарната му стойност към датата на решението за откриване на производството по несъстоятелност. \nРаздел II\nОсребряване на имуществото\nОбхват\nЧл. 73.\n Недвижимите и движимите вещи, вещните и другите имуществени права от масата на несъстоятелността се превръщат в пари, доколкото това е необходимо за плащане задълженията на длъжника. \nПравила за извършване на продажба \nЧл. 74.\n (1) Продажбата на имуществените права от масата на несъстоятелността се извършва от синдика след разрешение на съда. \n(2) При продажба на вещ в съпружеска имуществена общност съпругът недлъжник има право да получи половината от получената сума от продажбата. \n(3) Доколкото в този закон не са предвидени специални правила, за осребряването на имуществото се прилагат разпоредбите на глава четиридесет и шеста от Търговския закон. \nРаздел III\nРазпределение на осребреното имущество\nСметка за разпределение \nЧл. 75.\n (1) Разпределение се извършва, когато в масата на несъстоятелността се наберат достатъчно парични средства.\n(2) Синдикът изготвя сметка за разпределение на наличните суми между кредиторите с вземания по чл. 16, ал. 1 съобразно реда и обезпеченията.\n(3) Сметката за разпределение е частична, докато не бъдат изплатени изцяло задълженията или не бъде осребрена цялата маса на несъстоятелността с изключение на непродаваемите вещи.\nУдовлетворяване на обезпечени вземания \nЧл. 76.\n (1) Когато продажната цена на заложена или ипотекирана вещ не покрива изцяло обезпеченото вземане заедно с натрупаната лихва, за остатъка кредиторът участва в разпределението заедно с кредиторите с необезпечени вземания. \n(2) Когато продажната цена на заложена или ипотекирана вещ превишава обезпеченото вземане с натрупаната лихва, остатъкът от нея се включва в масата на несъстоятелността. За получената сума от продажбата на обезпечението се изготвя незабавно сметка за разпределение. \n(3) Алинеи 1 и 2 се прилагат и при удовлетворяване на вземане на кредитор с право на задържане. \nУдовлетворяване на оспорени вземания \nЧл. 77.\n (1) За оспорено по реда на чл. 48 вземане се заделя съответната сума в сметката за разпределение.\n(2) Когато е оспорено само обезпечението или привилегията, вземането се включва като необезпечено до разрешаване на спора, като в сметката за разпределение се заделя сумата, която кредиторът би получил за обезпечено вземане.\nУдовлетворяване на вземания под условие \nЧл. 78.\n (1) Вземане под отлагателно условие се включва в първоначалното разпределение като оспорено вземане. За него се заделя съответната сума от разпределението. При окончателното разпределение това вземане се изключва, ако до този момент условието не се е сбъднало.\n(2) Вземане под прекратително условие се включва в разпределението като безусловно.\nУдовлетворяване на обезпечени с имущество на длъжника вземания\nЧл. 79.\n Когато имущество на длъжника е ипотекирано или заложено за обезпечаване на чужд дълг или е придобито от длъжника, обременено с ипотека или залог, се прилага съответно чл. 717н от Търговския закон.\nПубличност на сметката за разпределение \nЧл. 80.\n (1) Синдикът обявява в Регистъра по несъстоятелност сметката за разпределение и я представя на съда.\n(2) Длъжникът и всеки кредитор могат да направят пред съда писмено възражение срещу сметката за разпределение в 14-дневен срок от обявяването й в Регистъра по несъстоятелност.\nОдобряване на сметката за разпределение\nЧл. 81.\n (1) Съдът по несъстоятелността одобрява с определение сметката за разпределение, след като направи съответната промяна, когато служебно или при възражение е констатирал незаконосъобразност.\n(2) Определението за одобряване на сметката за разпределение и постъпилите срещу него жалби се обявяват в Регистъра по несъстоятелност, с което кредиторите и длъжникът се смятат уведомени. \n(3) Определението за одобряване на сметката може да се обжалва в 14-дневен срок от обявяването му в Регистъра по несъстоятелност от длъжника и от кредитор, който е подал възражение срещу сметката за разпределение, както и от кредитор, чието вземане е засегнато от определението на съда в случай на изменение или отмяна на сметката за разпределение. \n(4) Одобрената сметка за разпределение се изпълнява от синдика след влизане в сила на определението за одобряването й.\nДопълнително включване \nЧл. 82.\n (1) Кредитор, който е предявил вземането си след извършено разпределение, се включва в следващите разпределения без право на изравняване съобразно с вече платеното.\n(2) В масата на несъстоятелността се включват допълнително новосъбраните суми от вземания на длъжника и от осребряване на имуществото, както и сумите от вземания, от които кредиторите са се отказали.\nВръщане на остатъка \nЧл. 83.\n След пълното плащане на задълженията остатъкът от масата на несъстоятелността се предоставя на длъжника.\nОтчет на синдика \nЧл. 84.\n В срок не по-дълъг от един месец след изчерпване на масата на несъстоятелността, с изключение на непродаваемите вещи, синдикът представя на съда по несъстоятелността отчет, който съдържа информация за дейността на синдика, за извършените разпределения на сумите и за останалите неплатени вземания.\nИзслушване на отчета на синдика \nЧл. 85.\n (1) Съдът свиква заключително събрание на кредиторите в 14-дневен срок от получаването на отчета на синдика.\n(2) На събранието се изслушва отчетът за извършените разпределения на сумите и за останалите неплатени вземания. Събранието взема решение и относно непродаваемите вещи от масата на несъстоятелността. Събранието на кредиторите може да вземе решение да бъдат предоставени на длъжника вещи или вземания с незначителна стойност, както и вземания, чието събиране би било значително затруднено.\nГлава шеста\nПРЕКРАТЯВАНЕ НА ПРОИЗВОДСТВОТО ПО НЕСЪСТОЯТЕЛНОСТ\nРаздел I\nРешение за прекратяване на производството\nОснования за прекратяване на производството\nЧл. 86.\n (1) Освен в другите предвидени в този закон случаи, производството по несъстоятелност се прекратява с решение на съда, когато: \n1. след откриване на производството бъде установено, че не е налице някое от условията по чл. 31; \n2. са изплатени задълженията; \n3. масата на несъстоятелността е изчерпана. \n(2) Всеки кредитор на несъстоятелността може да иска от съда прекратяване на производството, като представи доказателства за настъпване на основание по чл. 9, ал. 2. Съдът изпраща препис от искането и приложените доказателства на длъжника, като му указва възможността да подаде писмен отговор в едномесечен срок. Искането се разглежда от съда в заседание при закрити врата с призоваване на молителя и на длъжника.\n(3) Ако в хода на производството по несъстоятелност се установи, че наличното имущество на длъжника е недостатъчно за покриване на разноските в производството, се прилага съответно чл. 36. Ако производството вече е било спирано поради липса на достатъчно имущество за покриване на разноските, делото се прекратява, като чл. 36, ал. 4 не се прилага.\nОбжалване на решението \nЧл. 87.\n Решението за прекратяване на производството подлежи на обжалване в 14-дневен срок от вписването му в Регистъра по несъстоятелност.\nРаздел II\nДействие на решението за прекратяване на производство по несъстоятелност\nПрекратяване правомощията на синдика \nЧл. 88.\n (1) С прекратяване на производството по несъстоятелност се прекратяват правомощията на синдика с изключение на тези по чл. 64, ал. 1 \n(2) Синдикът предава остатъка от имуществото на длъжника. \n(3) По разпореждане на съда синдикът депозира в банка сумите, които са заделени при окончателното разпределение за неполучените или оспорени вземания. \nПрекратяване действието на общата възбрана и запор\nЧл. 89.\n (1) С прекратяване на производството по несъстоятелност се прекратява действието на общата възбрана и запор.\n(2) Общата възбрана върху недвижимите имоти на длъжника се заличава от имотния регистър въз основа на решението за прекратяване на производството по несъстоятелност по искане на всяко заинтересовано лице. За заличаването не се дължи такса.\nПогасяване\nЧл. 90.\n Непредявените в производството по несъстоятелност вземания и неупражнените права се погасяват, ако не са били надлежно предявени, съответно упражнени по предвидения в закона ред, освен в случаите на прекратяване на производството на основание чл. 36, ал. 3 и чл. 86, ал. 1, т. 1.\nРаздел III\nВъзобновяване на прекратено производство по несъстоятелност\nУсловия за възобновяване \nЧл. 91.\n Прекратеното поради изчерпване на масата на несъстоятелността производство по несъстоятелност се възобновява с решение на съда, когато в едногодишен срок след прекратяването се освободят суми, заделени за оспорени вземания, или се открие имущество, което не е било известно при прекратяването на производството, при условие че същите са достатъчни да покрият разноските по производството.\nИскане за възобновяване \nЧл. 92.\n Производството по несъстоятелност се възобновява по писмена молба на длъжника или на кредитор с прието вземане.\nРазглеждане на искането за възобновяване \nЧл. 93.\n Искането за възобновяване се разглежда от съда по несъстоятелността в 14-дневен срок от постъпването му в открито съдебно заседание с призоваване на направилия искането кредитор и на длъжника.\nДействие на решението за възобновяване \nЧл. 94.\n С решението за възобновяване на производството правата на синдика и на събранието на кредиторите се възстановяват.\nГлава седма\nСКЛЮЧВАНЕ НА ИЗВЪНСЪДЕБНО СПОРАЗУМЕНИЕ\nДоговор \nЧл. 95.\n (1) Във всяко положение на производството по несъстоятелност длъжникът може да сключи с всички кредитори с приети вземания договор за уреждане на плащането на паричните задължения. В този случай синдикът не представлява длъжника като страна. Договорът се сключва в писмена форма.\n(2) Ако сключеният договор отговаря на изискванията на закона, съдът с решение прекратява производството по несъстоятелност, при условие че няма спорни вземания.\n(3) Доколкото в договора или в този закон не е предвидено друго, прилага се гражданското законодателство.\nНеизпълнение на договора \nЧл. 96.\n Длъжникът се смята недобросъвестен при неизпълнение на задълженията по договора, освен ако неизпълнението се дължи на причина, която не може да му се вмени във вина.\nГлава осма\nПОГАСЯВАНЕ НА ЗАДЪЛЖЕНИЯ\nРаздел I\nПогасяване на задължения на добросъвестния длъжник\nУсловия за погасяване на задълженията \nЧл. 97.\n (1) С изпълнение на плана за погасяване по чл. 53 – 55 в предвидения в него срок се погасяват всички задължения, за които в плана е предвидено пълно или частично опрощаване.\n(2) Когато не е утвърден план и е извършено осребряване на имуществото на длъжника, неудовлетворените вземания на кредиторите се погасяват с влизане в сила на решението на съда за прекратяване на производството поради изчерпване на масата на несъстоятелността по чл. 86, ал. 1, т. 3. Този резултат настъпва, при условие че: \n1. длъжникът е заплатил разноските в производството по несъстоятелност; \n2. не са налице основания за недобросъвестност на длъжника по смисъла на чл. 9, ал. 2. \nУсловия за погасяване на задълженията при липса на имущество\nЧл. 98.\n Задълженията на неплатежоспособния длъжник за удовлетворяване на вземанията, посочени в приложения към молбата за откриване на производство по несъстоятелност списък на кредиторите, се погасяват с изтичане на тригодишен срок от влизането в сила на решението за обявяване на длъжника в несъстоятелност по чл. 36, ал. 3, при условие че:\n1. не са налице основания за недобросъвестност на длъжника по смисъла на чл. 9, ал. 2;\n2. не е открито имущество, което не е било известно при прекратяване на производството и то не е възобновено по реда на чл. 36, ал. 4.\nПогасяване по силата на закона \nЧл. 99.\n Погасяването на задълженията настъпва по силата на закона при осъществяване на условията за това.\nРаздел II\nПроизводство за установяване на условията за погасяване\nМолба\nЧл. 100\n. (1) Длъжникът или кредитор може да поиска от съда по несъстоятелността да установи наличието или липсата на предпоставките за погасяване на задълженията по чл. 97 и 98. Молбата се разглежда от компетентния съд по несъстоятелността. Наследниците на починал длъжник имат право да подадат молбата, както и да продължат започнатото от наследодателя дело в 14-дневен срок от получаване на указания за това от съда.\n(2) Молбата съдържа изложение на условията за погасяване на задълженията. Към нея, ако се подава от длъжника, се прилага декларация, че не са налице основания за недобросъвестност по чл. 9, ал. 2, а когато е приложимо – и писмени доказателства за плащанията по чл. 97, ал. 1 и ал. 2, т. 1.\n(3) За разглеждане на молбата се дължи проста такса съгласно тарифа, приета от Министерския съвет.\n(4) Молбата се обявява в Регистъра по несъстоятелност.\nВъзражение срещу молбата \nЧл. 101\n. В едномесечен срок от обявяването на молбата за установяване на условията за погасяване на задълженията всеки кредитор с прието вземане или с публично вземане, установено с влязъл в сила акт, може да направи писмено възражение, подкрепено с доказателства, че не са налице условията за погасяване. Същото право имат и кредиторите, чиито вземания са били посочени в приложения към молбата за откриване на производството по несъстоятелност списък на кредиторите, когато производството по несъстоятелност е било прекратено с решение по чл. 36, ал. 3. \nРазглеждане на молбата\nЧл. 102\n. (1) Молбата за установяване на условията за погасяване на задълженията се разглежда от съда в открито заседание с призоваване на молителя и на възразилия кредитор.\n(2) Решението на съда може да се обжалва в 14-дневен срок от обявяването му в Регистъра по несъстоятелност пред въззивния съд, чието решение е окончателно. \n(3) Влязлото в сила съдебно решение се обявява в Регистъра по несъстоятелност.\nПовторно подаване на молба за проверка\nЧл. 103\n. Повторно подаване на молба от длъжника за установяване на условията за погасяване на задълженията е допустимо само в случай на нововъзникнали обстоятелства. Повторно подаване на молба не е допустимо, когато е установена недобросъвестност на длъжника. \nРаздел III\nЗадължения, които не се погасяват\nИзключени вземания\nЧл. 104\n. (1) Не се погасяват при условията на чл. 97, ал. 2 и чл. 98 задълженията на длъжника за удовлетворяване на вземания: \n1. обезпечени с ипотека или залог, доколкото обезпечението не е използвано за удовлетворяване на кредитора; \n2. за глоби; \n3. за непозволено увреждане; \n4. за издръжка по закон; \n5. възникнали след откриване на производството по несъстоятелност. \n(2) Независимо от погасяване на задължението на длъжника при условията на чл. 97 и 98, не се погасяват задълженията на поръчителите и солидарно задължените с него лица, както и вземанията на неудовлетворените в производството по несъстоятелност кредитори, обезпечени със залог или ипотека от трети лица.\nГлава девета\nВПИСВАНЕ И ОБЯВЯВАНЕ В РЕГИСТЪРА ПО НЕСЪСТОЯТЕЛНОСТ\nВписване и обявяване на актове в производството по несъстоятелност\nЧл. 105\n. Актовете в производството по несъстоятелност на физическите лица се вписват или обявяват в Регистъра по несъстоятелност, който се води и поддържа от Министерството на правосъдието съгласно чл. 760е от Търговския закон.\nДОПЪЛНИТЕЛНА РАЗПОРЕДБА\n§ 1. \nПо смисъла на този закон:\n1. „Едноличен търговец“ е лице по смисъла на чл. 56 от Търговския закон.\n2. „Несеквестируемо имущество“ са несеквестируемите вещи по смисъла на чл. 444 и 445 от Гражданския процесуален кодекс и несеквестируемият доход по смисъла на чл. 446 и 446а от Гражданския процесуален кодекс.\n3. „Предприемач“ е лице по смисъла на чл. 760а от Търговския закон.\n4. „Свързани лица“ са лицата по смисъла на § 1, ал. 1 от допълнителните разпоредби на Търговския закон.\n5. „Членове на семейството на длъжника“ са лицата по смисъла на § 1, т. 54 от допълнителните разпоредби на Данъчно-осигурителния процесуален кодекс.\nЗАКЛЮЧИТЕЛНИ РАЗПОРЕДБИ\n§ 2. \n(1) Министърът на правосъдието:\n1. в 6-месечен срок от влизането в сила на този закон:\nа) издава наредбата по чл. 23, ал. 1;\nб) привежда в съответствие с този закон наредбата по чл. 760е, ал. 3 от Търговския закон;\nв) утвърждава образеца по чл. 32, ал. 3;\n2. в 9-месечен срок от влизането в сила на този закон създава необходимите условия за въвеждането в експлоатация на Регистъра по несъстоятелност в частта относно модула за производствата по несъстоятелност на физическите лица.\n(2) Заповедта на министъра за въвеждане в експлоатация на Регистъра по несъстоятелност в частта относно модула за производствата по несъстоятелност на физическите лица се обявява на интернет страницата на Министерството на правосъдието.\n(3) Молба за откриване на производство по несъстоятелност може да се подава след обявяване на заповедта по ал. 2.\n§ 3. \nВ 9-месечен срок от влизането в сила на този закон Висшият съдебен съвет привежда наредбата по чл. 377а от Закона за съдебната власт в съответствие с него и организира автоматичното предаване на данни и документи от Единната информационна система на съдилищата към Регистъра по несъстоятелност.\n§ 4. \nВ Данъчно-осигурителния процесуален кодекс (обн., ДВ, бр. 105 от 2005 г.; изм., бр. 30, 33, 34, 59, 63, 73, 80, 82, 86, 95 и 105 от 2006 г., бр. 46, 52, 53, 57, 59, 108 и 109 от 2007 г., бр. 36, 69 и 98 от 2008 г., бр. 12, 32, 41 и 93 от 2009 г., бр. 15, 94, 98, 100 и 101 от 2010 г., бр. 14, 31, 77 и 99 от 2011 г., бр. 26, 38, 40, 82, 94 и 99 от 2012 г., бр. 52, 98, 106 и 109 от 2013 г., бр. 1 от 2014 г.; Решение № 2 на Конституционния съд от 2014 г. – бр. 14 от 2014 г.; изм., бр. 18, 40, 53 и 105 от 2014 г., бр. 12, 14, 60, 61 и 94 от 2015 г., бр. 13, 42, 58, 62, 97 и 105 от 2016 г., бр. 58, 63, 85, 86, 92 и 103 от 2017 г., бр. 7, 15, 27, 77 и 98 от 2018 г., бр. 17, 64, 83, 96 и 102 от 2019 г., бр. 18, 28, 34, 69, 104 и 105 от 2020 г., бр. 25, 56, 100 и 102 от 2022 г., бр. 8, 66, 80, 84, 102 и 106 от 2023 г., бр. 36, 70 и 82 от 2024 г. и бр. 26 и 49 от 2025 г.) се правят следните изменения и допълнения: \n1. В чл. 164 ал. 4 и 5 се изменят така:\n„(4) В случай че вземането е установено с влязъл в сила акт, синдикът незабавно го включва в списъка на приетите от него вземания така, както е предявено. Това вземане не може да бъде оспорено по реда на Търговския закон или на Закона за несъстоятелност на физическите лица.\n(5) В случай че вземането е установено, но актът не е влязъл в сила, то се включва под условие в списъка на приетите от синдика вземания и се удовлетворява по реда на чл. 725, ал. 1 от Търговския закон или на чл. 78, ал. 1 от Закона за несъстоятелност на физическите лица, освен ако в закон е предвидено друго.“\n2. В чл. 168 се създава т. 9:\n„9. при погасяване на задълженията на длъжник при условията на чл. 97 и 98 от Закона за несъстоятелност на физическите лица.“\n§ 5. \nВ Наказателния кодекс (oбн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г., бр. 23, 39, 41 и 42 от 2024 г. и бр. 49 от 2025 г.) се правят следните допълнения:\n1. В чл. 227б, ал. 1 след думата „търговец“ се добавя „или предприемач по Търговския закон“.\n2. В чл. 227в, ал. 1 в текста преди т. 1 след думата „Търговец“ се добавя „предприемач по Търговския закон или длъжник по Закона за несъстоятелност на физическите лица“.\nЗаконът е приет от 51-вото Народно събрание на 19 юни 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n3538"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166119",
    "meta": [],
    "text": "УКАЗ № 101\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за чужденците в Република България, приет от 51-вото Народно събрание на 18 юни 2025 г.\nИздаден в \nСофия на 23 юни 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за чужденците в Република България\n(обн., ДВ, бр. 153 от 1998 г.; изм., бр. 70 от 1999 г., бр. 42 и 112 от 2001 г., бр. 45 и 54 от 2002 г., бр. 37 и 103 от 2003 г., бр. 37 и 70 от 2004 г., бр. 11, 63 и 88 от 2005 г., бр. 30 и 82 от 2006 г., бр. 11, 29, 52, 63 и 109 от 2007 г., бр. 13, 26, 28 и 69 от 2008 г., бр. 12, 32, 36, 74, 82, 93 и 103 от 2009 г., бр. 73 от 2010 г., бр. 9 и 43 от 2011 г., бр. 21 и 44 от 2012 г., бр. 16, 23, 52, 68, 70 и 108 от 2013 г., бр. 53 от 2014 г., бр. 14, 79 и 80 от 2015 г., бр. 15, 33, 97, 101 и 103 от 2016 г., бр. 97 от 2017 г., бр. 14, 24, 56 и 77 от 2018 г., бр. 1, 24, 34, 58 и 101 от 2019 г., бр. 17, 28, 44, 60, 89 и 98 от 2020 г., бр. 21 от 2021 г., бр. 22 от 2022 г., бр. 8 и 67 от 2023 г. и бр. 39 и 79 от 2024 г.)\n§ 1. \nВ чл. 8 се правят следните изменения:\n1. В ал. 2 думите „Регламент (ЕО) № 539/2001 на Съвета“ се заменят с „Регламент (ЕС) 2018/1806“.\n2. В ал. 3 думите „Република България“ се заменят с „държава членка“.\n§ 2. \nВ чл. 9а, ал. 2 се правят следните допълнения:\n1. В т. 3 накрая се поставя запетая и се добавя „която е единна виза съгласно чл. 2, параграф 3 от Регламент (ЕО) № 810/2009 на Европейския парламент и на Съвета от 13 юли 2009 г. за създаване на Визов кодекс на Общността (Визов кодекс) (ОВ, L 243/1 от 15 септември 2009 г.), наричан по-нататък „Регламент (ЕО) № 810/2009“.\n2. Създава се т. 5:\n„5. виза с ограничена териториална валидност съгласно чл. 2, параграф 4 от Регламент (ЕО) № 810/2009.“\n§ 3. \nВ чл. 9в, ал. 3 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“.\n§ 4. \nЧлен 9д се изменя така:\n„Чл. 9д. Издаването на визи на външните граници се извършва при спазване на разпоредбите на чл. 35 и 36 от Регламент (ЕО) № 810/2009. За издадените визи се уведомява незабавно Държавна агенция „Национална сигурност“.“\n§ 5. \nВ чл. 10, ал. 1 се правят следните изменения и допълнения:\n1. В т. 6 след думите „Република България“ се добавя „или на друга държава – членка на Европейския съюз“.\n2. Точка 18 се изменя така:\n„18. вече е пребивавал на територията на държавите членки 90 дни в рамките на последните 180 дни като притежател на единна виза за краткосрочно пребиваване или при условията на безвизов режим за краткосрочно пребиваване;“.\n3. Точка 18а се изменя така:\n„18а. като притежател на виза за дългосрочно пребиваване или разрешение за пребиваване, издадено от някоя от държавите членки, вече е пребивавал 90 дни в рамките на последните 180 дни на територията на други държави членки;“.\n4. Създава се т. 29:\n„29. не разполага с разрешение за пътуване, когато такова се изисква.“\n§ 6. \nВ чл. 17 ал. 1 се изменя така:\n„(1) Чужденците влизат в Република България и напускат територията й през граничните контролно-пропускателни пунктове, определени с акт на Министерския съвет или в международен договор, или през вътрешните граници.“\n§ 7. \nВ чл. 18 ал. 1 се изменя така:\n„(1) При влизане в Република България чужденецът обявява целта на посещението си и в тридневен срок от влизането си посочва писмено адреса, на който ще пребивава, като попълва адресна карта по образец, утвърден от министъра на вътрешните работи, освен в случаите на организиран туризъм.“\n§ 8. \nВ чл. 22, ал. 1, т. 1 думите „чл. 9а, ал. 2, т. 3 и 4“ се заменят с „чл. 9а, ал. 2, т. 3, 4 и 5“.\n§ 9. \nВ чл. 24, ал. 1 се правят следните изменения и допълнения:\n1. Точка 6 се изменя така:\n„6. са представители на чуждестранно търговско дружество, представило документи за: данъчна изрядност, за годишен оборот в размер най-малко на 100 000 лева или тяхната равностойност в чуждестранна валута, изчислена по официалния курс на Българската народна банка, валиден в деня на приемане на редовните документи за регистрация на търговското представителство в Българската търговско-промишлена палата, придобит за период от всяка от две последователни години преди регистрацията на търговското му представителство; удостоверение за актуално състояние на чуждестранното лице, издадено не по-рано от 6 месеца и с валидност 6 месеца от датата на издаването му от съответния компетентен орган по регистрацията, съобразно националното му законодателство; тези обстоятелства се удостоверяват при издаването на сертификат от Българската търговско-промишлена палата в резултат на предоставени от чуждестранното лице официални документи от страната по регистрация на търговското дружество; разрешение за пребиваване на това основание могат да получат до двама представители на чуждестранното търговско дружество; при постъпило искане за продължаване срока на пребиваване на това основание Българската търговско-промишлена палата издава нов сертификат след деклариране от търговския представител на извършената от него дейност в периода на предходното пребиваване и в изпълнение на програмата за дейността на представителството; наличие на доказателства за офис, осъществени представителни действия и/или взаимоотношения с български партньори и удостоверение за актуално състояние на чуждестранното лице с валидност 6 месеца от датата на издаването му; чуждестранното лице е задължено в 30-дневен срок от настъпването на промяна в обстоятелствата в своята регистрация да представи удостоверение за актуално състояние, издадено не по-рано от 6 месеца от съответния компетентен орган по регистрацията, съобразно националното му законодателство; търговското представителство е задължено в 7-дневен срок от настъпила промяна в обстоятелствата по регистрацията на представителството да ги декларира писмено в Българската търговско-промишлена палата, която своевременно уведомява за това дирекция „Миграция“; при наличие на данни, че търговското представителство не отговаря на законовите изисквания, компетентните държавни органи информират Българската търговско-промишлена палата с цел предприемане на действия за заличаването му; за извършеното заличаване на търговското представителство се уведомяват органите за административен контрол на чужденците в Република България;“.\n2. В т. 13 думите „чужденец, получил международна закрила“ се заменят с „чужденец с предоставено убежище или международна закрила“.\n3. В т. 16 думите „желаят да извършват дейност с нестопанска цел след разрешение от Министерството на правосъдието при условия и по ред, определени с наредба на министъра на правосъдието, съгласувано с министъра на вътрешните работи и с председателя на Държавна агенция „Национална сигурност“ или“ се заличават.\n4. Точка 22 се отменя.\n5. Създава се т. 23:\n„23. са дигитални номади.“\n§ 10.\n В чл. 24б се правят следните изменения:\n1. В ал. 1 думите „чл. 7б, ал. 1, т. 1 от Закона за насърчаване на научните изследвания“ се заменят с „чл. 81, ал. 1, т. 1 от Закона за насърчаване на научните изследвания и иновациите“.\n2. В ал. 4 думите „чл. 7б, ал. 1, т. 1 от Закона за насърчаване на научните изследвания“ се заменят с „чл. 81, ал. 1, т. 1 от Закона за насърчаване на научните изследвания и иновациите“.\n§ 11.\n В чл. 24в се правят следните допълнения:\n1. В ал. 1 се създава изречение второ: „Разрешението се издава за срок 18 месеца, когато се отнася за последната година от обучението.“\n2. В ал. 2, т. 4 се създава изречение второ: „Такива доказателства не се изискват в случаите по ал. 13.“\n§ 12.\n В чл. 24и се правят следните изменения и допълнения:\n1. В ал. 4, изречение второ думите „срокът за подаване на заявлението е до два месеца преди изтичане на пребиваването му“ се заменят със „заявлението се подава не по-късно от два месеца преди изтичане на разрешения срок на продължително пребиваване“.\n2. В ал. 5:\nа) точка 3 се изменя така:\n„3. доказателства за осигурено жилище, когато чужденецът има разрешено продължително пребиваване на територията на страната; кандидатът, който няма предоставено право на продължително пребиваване на територията на страната, представя доказателствата за осигурено жилище, когато за първи път подава заявление за издаване на документ тип „Единно разрешение за пребиваване и работа“, съгласно изискванията на Регламент (ЕО) № 1030/2002; същите се предоставят и при подаване на заявление за кандидатстване за виза за дългосрочно пребиваване;“\nб) в т. 9 думите „датата на издаване“ се заменят с „датата на получаване“;\nв) в т. 11 думите „за целия срок на пребиваване, когато чужденецът не е осигурен по Закона за здравното осигуряване – в случаите, когато му е разрешено продължително пребиваване“ се заменят със „за срок от поне три месеца – до издаване на разрешение за продължително пребиваване и работа тип „Единно разрешение за пребиваване и работа“, когато чужденецът не е осигурен по Закона за здравното осигуряване“;\nг) създава се т. 13:\n„13. извън случаите по т. 10 след влизането на лицето на територията на страната с издадена виза за дългосрочно пребиваване се прилага удостоверение на Националния център за информация и документация за признаване на придобитото от чужденеца висше образование в чуждестранни висши училища, а ако удостоверението е вписано в Регистъра за академично признаване на Националния център за информация и документация, в заявлението се посочват номер и дата на издаването му, като удостоверението не се прилага; същото се прилага и при кандидатстване на чужденеца за виза за дългосрочно пребиваване.“\n3. В ал. 11, изречение трето думите „10 дни“ се заменят с „три дни“.\n4. В ал. 14, изречение първо думите „ал. 11 и 12“ се заменят с „ал. 12“.\n5. В ал. 16 изречение първо се изменя така: „В 14-дневен срок от влизането на чужденеца на територията на Република България с виза по чл. 15, ал. 1 работодателят или упълномощено от него лице е длъжен да се яви с чужденеца в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи и да представят към заявлението по ал. 4 копие на страницата от паспорта на чужденеца с положената виза и задължителна медицинска застраховка, валидна на територията на Република България със срок от поне три месеца – до издаване на разрешение за продължително пребиваване и работа тип „Единно разрешение за пребиваване и работа“.“\n6. В ал. 19 се създава изречение второ: „От датата на прекратяване на трудовото правоотношение се прекратява и правото на пребиваване.“\n§ 13.\n В чл. 24к се правят следните изменения:\n1. В ал. 9 думите „териториалните дирекции на“ се заличават.\n2. Алинея 18 се изменя така:\n„(18) В 7-дневен срок от влизането на чужденеца на територията на Република България с виза по чл. 15, ал. 1 работодателят или упълномощено от него лице е длъжен да се яви с чужденеца в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи и да приложат към заявлението по ал. 7 копие от паспорта на чужденеца, съдържащо страницата с положената виза, и задължителна медицинска застраховка, валидна на територията на Република България със срок от поне три месеца – до издаване на разрешение за продължително пребиваване с цел заетост като сезонен работник. Когато в срока по изречение първо документите не бъдат представени, директорът на дирекция „Миграция“ или оправомощено от него длъжностно лице прекратява производството по издаване на разрешение по ал. 1.“\n3. В ал. 20, изречение първо думите „Столична дирекция на вътрешните работи или“ се заличават.\n§ 14.\n В чл. 24л се правят следните изменения и допълнения:\n1. В ал. 2 думите „Приложение II от Регламент (ЕО) № 539/2001 на Съвета от 15 март 2001 г. за определяне на третите страни, чиито граждани трябва да притежават виза, когато преминават външните граници на държавите членки, както и тези, чиито граждани са освободени от това изискване“ се заменят с „Приложение II от Регламент (ЕС) 2018/1806“.\n2. В ал. 6 се създава изречение второ: „Разрешението се издава по ускорена процедура за чужденци, които поне веднъж са работили на територията на Република България като сезонни работници през последните 5 години.“\n3. В ал. 7 накрая се поставя запетая и се добавя „а при ускорена процедура – срокът е 5-дневен“.\n4. Създава се нова ал. 15:\n„(15) Когато заявлението за издаване на разрешение по ал. 3 бъде отхвърлено по вина на работодателя, той дължи обезщетение на чужденеца съгласно българското законодателство.“\n5. Досегашната ал. 15 става ал. 16.\n§ 15.\n В чл. 24м, ал. 1 думите „карта за пребиваване на член на семейството на гражданин на Съюза“ се заменят с „карта за пребиваване, издадена съгласно Регламент (ЕС) 2019/1157 на Европейския парламент и на Съвета от 20 юни 2019 г. относно повишаване на сигурността на личните карти на гражданите на Съюза и на документите за пребиваване, издавани на гражданите на Съюза и на членовете на техните семейства, които упражняват правото си на свободно движение (OB, L 188/67 от 12 юли 2019 г.), наричан по-нататък „Регламент (ЕС) 2019/1157“.\n§ 16.\n Създава се чл. 24р:\n„Чл. 24р. (1) Разрешение за продължително пребиваване до една година могат да получат чужденците, които притежават виза по чл. 15, ал. 1 и са приети като специализанти в Република България.\n(2) Заявление за издаване на разрешение по ал. 1 се подава в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи по образец съгласно правилника за прилагане на закона и към него чужденецът прилага:\n1. копие на редовен паспорт или заместващ го документ със страниците на снимката, личните данни, визата по чл. 15, ал. 1, когато такава се изисква, и печата за последното влизане в страната; за сверяване на автентичността на копието се представя и оригиналът на паспорта или заместващият го документ;\n2. доказателства за осигурено жилище;\n3. задължителна медицинска застраховка, валидна на територията на Република България, когато лицето не е осигурено по Закона за здравното осигуряване;\n4. доказателства за стабилни, редовни, предвидими и достатъчни средства за издръжка, без да се прибягва до системата за социално подпомагане, в размер не по-малък от минималната месечна работна заплата, минималната стипендия или минималната пенсия за страната, за срока на пребиваване на територията на Република България;\n5. свидетелство за съдимост, издадено от държавата, чийто гражданин е чужденецът, или от държавата на обичайното му пребиваване – при първоначално подаване на заявлението;\n6. удостоверение за приемането му за специализация в Република България, издадено от Министерството на образованието и науката;\n7. удостоверение, издадено от висшето училище, че чужденецът е специализант през съответната година;\n8. доказателства за платена такса за записване във висшето училище, които се представят след влизане на лицето на територията на Република България.\n(3) Заявлението по ал. 2 се подава в срок до 14 дни след влизането на чужденеца на територията на Република България и се разглежда в срок от 30 дни след неговото подаване. При правна и фактическа сложност и необходимост от представяне на допълнителни документи този срок може да бъде удължен с един месец, за което чужденецът се уведомява писмено, като му се указва, че необходимите документи и информация следва да бъдат представени в 14-дневен срок. Когато допълнителните документи и информация не бъдат представени в указания срок, производството се прекратява и заявлението не подлежи на повторно преразглеждане.\n(4) Дирекция „Миграция“ или отдел/сектор/група „Миграция“ при областните дирекции на Министерството на вътрешните работи съгласува всяко заявление с Държавна агенция „Национална сигурност“, която в срок до 14 дни от постъпването му изпраща писмено становище по чл. 41, ал. 1, т. 2 от Закона за Държавна агенция „Национална сигурност“.\n(5) След издаване на разрешение за продължително пребиваване по ал. 1 се издава документ съгласно изискванията на Регламент (ЕО) № 1030/2002.\n(6) За решенията, взети въз основа на заявленията по ал. 2, чужденците се уведомяват писмено по реда на Административнопроцесуалния кодекс.“\n§ 17.\n Създава се чл. 24с:\n„Чл. 24с. (1) В случаите по чл. 24, ал. 1, т. 23 разрешението за продължително пребиваване се издава, освен при наличие на условията, предвидени в чл. 24, ал. 2 и правилника за прилагане на закона, и ако чужденецът докаже наличие на средногодишен доход в размер не по-малък от 50 (петдесет) минимални месечни работни заплати съгласно законодателството на Република България за предходната календарна година. За целите на определяне на размера на дохода се взема предвид брутната сума на придобитите доходи.\n(2) Срокът на валидност на разрешението по ал. 1 е една година. Разрешението може да бъде удължено еднократно за още една година. Когато разрешението по ал. 1 изтича, докато е в ход процедура за продължаване, чужденецът има право да пребивава на територията на Република България, докато бъде взето решение по заявлението, при условие че то е било подадено в рамките на срока на валидност на разрешението по ал. 1.“\n§ 18.\n В чл. 25 се правят следните изменения и допълнения:\n1. В ал. 1:\nа) в т. 9 думите „по собствено желание“ се заменят със „са освободени от българско гражданство“;\nб) в т. 11 след думите „ако са пребивавали“ се добавя „законно и“.\n2. В ал. 2 се създават изречения пето и шесто: „За предоставяне на постоянно пребиваване се представя и свидетелство за съдимост, издадено от държавата, чийто гражданин е чужденецът, или от държавата на обичайното му пребиваване – при първоначално подаване на заявление за издаване на разрешение по ал. 1. Когато чужденецът е с предоставено продължително пребиваване на територията на страната, свидетелството за съдимост в Република България се прилага служебно от дирекция „Миграция“ или отдел/сектори/групи „Миграция“ при областните дирекции на Министерството на вътрешните работи.“\n3. В ал. 7, т. 2 накрая се поставя запетая и се добавя „внесени по негова платежна сметка“.\n4. В ал. 11 се създава изречение трето: „След изтичане на срока от 5 години чужденците с предоставено право на постоянно пребиваване в Република България имат право да прекратят или да променят своята инвестиция, без това да засяга предоставеното право на постоянно пребиваване.“\n§ 19.\n Създава се нов чл. 25б:\n„Чл. 25б. Правото на постоянно пребиваване в Република България на чужденец се прекратява автоматично с придобиване на българско гражданство. В случаите на освобождаване или на лишаване от българско гражданство или на отмяна на натурализация правото на пребиваване не се възстановява автоматично.“\n§ 20.\n В чл. 25г се правят следните изменения:\n1. В ал. 2 думите „карта за пребиваване на член на семейството на гражданин на Съюза“ се заменят с „карта за пребиваване, издадена съгласно Регламент (ЕС) 2019/1157“.\n2. В ал. 3 думите „Карта за пребиваване на член на семейството на гражданин на Съюза“ се заменят с „Карта за пребиваване, издадена съгласно Регламент (ЕС) 2019/1157“.\n§ 21.\n В чл. 26 се правят следните изменения и допълнения:\n1. В ал. 1 числото „19“ се заменя с „18“.\n2. В ал. 2 след думите „24п“ се поставя запетая и се добавя „24р и 24с“.\n3. В ал. 10 съюзът „и“ преди думите „24п“ се заменя със запетая и след думите „24п“ се добавя „и 24с“.\n4. Създава се нова ал. 11:\n„(11) Отказва се издаване на разрешение за пребиваване или продължаване срока на пребиваване, когато се установи, че предприятието на работодателя е създадено или извършва дейност с основната цел да улеснява влизането и пребиваването на чужденци. В тези случаи дирекция „Миграция“ или отдел/сектор/група „Миграция“ при областната дирекция на Министерството на вътрешните работи сезира Държавна агенция „Национална сигурност“ и органите на прокуратурата.“\n5. Досегашните ал. 11 и 12 стават съответно ал. 12 и 13.\n§ 22.\n Член 27 се изменя така:\n„Чл. 27. (1) Срокът на валидност и/или продължителността на престоя на издадена шенгенска виза може да се удължи до 90 дни в рамките на 180 дни, ако чужденецът представи доказателство за извънредни обстоятелства или за причини от хуманитарен характер, които го възпрепятстват да напусне територията на държавите членки преди изтичането на срока на валидност или на разрешената с визата продължителност на престоя. Удължаването се извършва безплатно.\n(2) Срокът на валидност и/или продължителността на престоя по силата на издадена шенгенска виза може да се удължи до 90 дни в рамките на 180 дни, ако чужденецът представи доказателство за сериозни лични причини, които оправдават удължаването на срока на валидност или на продължителността на престоя. За удължаване на срока на валидност на виза се заплаща такса.\n(3) Териториалната валидност на удължената виза остава същата като на първоначално издадената, освен ако в решението за удължаване на валидността на визата компетентният орган не я ограничи изрично до територията на Република България.\n(4) Дирекция „Миграция“, отдел/сектор/групи „Миграция“ при СДВР и ОДМВР удължават срока на валидност на визата на чужденец, който се намира на територия Република България към момента на подаване на заявлението за удължаване. За всяко удължаване на шенгенска виза се уведомява Държавна агенция „Национална сигурност“, като се посочват причините, мотивите и срокът за удължаване на валидността или на продължителността на престоя.\n(5) Чужденецът подава заявление по образец съгласно правилника за прилагане на закона преди изтичане на разрешения срок на пребиваване, към което прилага и следните документи:\n1. паспорт или заместващ го документ за пътуване със срок на валидност, надвишаващ минимум с три месеца срока на исканото удължаване на визата, както и копия от страниците със снимката и личните данни;\n2. доказателства за стабилни, редовни, предвидими и достатъчни средства за издръжка, жилище и медицинска застраховка за срока на заявеното продължаване на визата;\n3. документи, доказващи наличието на извънредни обстоятелства, причини от хуманитарен характер или обосноваващи наличието на сериозни лични причини по смисъла на ал. 1 и 2.\n(6) Удължаването на срока на валидност на визите се прави чрез полагане на визов стикер.\n(7) Информацията за визи с удължен срок на валидност се въвежда във Визовата информационна система съгласно чл. 14 от Регламент (ЕО) № 767/2008 на Европейския парламент и на Съвета от 9 юли 2008 г. относно Визовата информационна система (ВИС) и обмена на данни между държави членки относно визите за краткосрочно пребиваване (Регламент за ВИС) (OB, L 218/60 от 13 август 2008 г.).\n(8) Срокът на пребиваване на лице по чл. 23а може да бъде продължен от Министерството на външните работи без спазване на ограниченията по ал. 1 и 2 по ред, определен с акт на Министерския съвет.“\n§ 23.\n В чл. 28 се правят следните допълнения:\n1. В ал. 3 след думата „предоставило“ се добавя „краткосрочно“.\n2. В ал. 4 след думата „регистрират“ се добавя „незабавно“.\n3. Създава се нова ал. 5:\n„(5) При промяна на адреса на пребиваване чужденци с предоставено право на продължително, постоянно или дългосрочно пребиваване в Република България са длъжни в 30-дневен срок да заявят това обстоятелство пред службите за административен контрол на чужденци и да подадат заявление за издаване на български личен документ.“\n§ 24.\n В чл. 33к се правят следните изменения и допълнения:\n1. В ал. 1:\nа) в т. 1 думите „всички видове“ се заличават;\nб) в т. 2 думите „отговарят на условията за упражняване на висококвалифицирана заетост съгласно българското законодателство и“ се заличават.\n2. Алинея 3 се изменя така:\n„(3) Заявление за издаване на разрешението по ал. 1 се подава от работодателя или от упълномощено от него лице или от чужденеца на хартиен носител или по електронен път след създаване на технически условия в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи, независимо от адреса на пребиваване на чужденеца. Когато чужденецът има разрешение за продължително пребиваване или има предоставена международна закрила, срокът за подаване на заявлението е не по-късно от два месеца преди изтичането на разрешения срок на продължително пребиваване на чужденеца на територията на Република България. Когато срокът на валидност на притежаваното от чужденеца по изречение второ разрешение за пребиваване изтече, докато се вземе решение по заявлението, му се издава документ, удостоверяващ това обстоятелство. При първоначално кандидатстване за Синя карта на ЕС не се изисква чужденецът да е извън територията на Република България, ако има разрешено продължително пребиваване в страната. Заявлението за картовия документ се подава по адреса на пребиваване на чужденеца.“\n3. В ал. 5:\nа) точка 3 се изменя така:\n„3. доказателства за осигурено жилище, когато чужденецът има разрешено продължително пребиваване на територията на страната; кандидатът, който няма предоставено право на продължително пребиваване на територията на страната, представя доказателствата за осигурено жилище, когато за първи път подава заявление за издаване на документ тип „Синя карта на ЕС“, съгласно изискванията на Регламент (ЕО) № 1030/2002; същите се предоставят и при подаване на заявление за кандидатстване за виза за дългосрочно пребиваване;“\nб) в т. 7 думите „датата на издаване“ се заменят с „датата на получаване“;\nв) точка 9 се изменя така:\n„9. задължителна медицинска застраховка, валидна на територията на Република България със срок от поне три месеца или до издаване на разрешението за продължително пребиваване и работа тип „Синя карта на ЕС“, когато чужденецът не е осигурен по Закона за здравното осигуряване;“\nг) създава се т. 11:\n„11. извън случаите по т. 8 след влизането на лицето на територията на страната с издадена виза за дългосрочно пребиваване се прилага удостоверение на Националния център за информация и документация за признаване на придобитото от чужденеца висше образование в чуждестранни висши училища, а ако удостоверението е вписано в Регистъра за академично признаване на Националния център за информация и документация, в заявлението се посочват номер и дата на издаването му, като удостоверението не се прилага; същото се прилага и при кандидатстване на чужденеца за виза за дългосрочно пребиваване.“\n4. В ал. 6 думата „постоянен“ се заличава.\n5. В ал. 12 думите „8 и“ се заличават.\n6. В ал. 13, изречение първо думите „20 дни“ се заменят с „30 дни“.\n7. Алинея 14 се изменя така:\n„(14) В 14-дневен срок от влизането на чужденеца на територията на Република България с виза по чл. 15, ал. 1 работодателят или упълномощено от него лице е длъжен да се яви с чужденеца в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи и да приложат към заявлението по ал. 5 копие от паспорта на чужденеца, съдържащо страницата с положената виза, и задължителна медицинска застраховка, валидна на територията на Република България със срок от поне три месеца – до издаване на разрешение за продължително пребиваване и работа тип „Синя карта на ЕС“. Когато в срока по изречение първо документите не бъдат представени, директорът на дирекция „Миграция“ или оправомощено от него длъжностно лице прекратява производството по издаване на разрешение по ал. 1.“\n8. В ал. 23 думите „Длъжност, която не е посочена в списъка, съдържащ се в правилника за прилагане на Закона за трудовата миграция и трудовата мобилност“ се заменят с „Длъжност извън тези по чл. 17, ал. 2, буква „б“ от Закона за трудовата миграция и трудовата мобилност“.\n9. В ал. 24 думите „чл. 33к“ се заличават.\n10. Алинея 25 се изменя така:\n„(25) Дирекция „Миграция“ уведомява държавата – членка на Европейския съюз, която е предоставила международната закрила, че има подадено заявление за издаване на Синя карта на ЕС в Република България, като отправя искане за потвърждаване дали чужденецът все още се ползва с международна закрила към момента на издаване на разрешението за продължително пребиваване и работа тип „Синя карта на ЕС“. Когато предоставената закрила е оттеглена с окончателно решение, Република България не вписва забележката по ал. 24. Държавната агенция за бежанците при Министерския съвет уведомява дирекция „Миграция“ за настъпило прехвърляне в отговорността за международната закрила на притежателя на Синя карта на ЕС с цел изменение на забележката в документа, издаден съгласно изискванията на Регламент (ЕО) № 1030/2002 в тримесечен срок от прехвърлянето, като в полето „Забележка“ на Синята карта на ЕС се вписва „Международна закрила, предоставена от България на (дата).“\n11. Алинея 27 се изменя така:\n„(27) След изтичане на първите 12 месеца на висококвалифицирана заетост притежателят на Синя карта на ЕС може да смени работодателя си по облекчена процедура.“\n12. Създават се ал. 28 – 30:\n„(28) В случаите по ал. 27 новият работодател подава заявление с приложени документи по ал. 5, т. 6 и 7. След положително становище от Агенцията по заетостта по комплекта документи притежателят на Синя карта на ЕС подава заявление за издаване на разрешение за продължително пребиваване и работа тип „Синя карта на ЕС“. Дирекция „Миграция“ уведомява Държавна агенция „Национална сигурност“ за промяната.\n(29) След изтичане на първите 12 месеца на висококвалифицирана заетост притежателят на Синя карта на ЕС може да смени заеманата длъжност в същия сектор по облекчена процедура, като работодателят подава заявление с приложени документи по ал. 5, т. 7 и 8. След положително становище от Агенцията по заетостта по комплекта документи притежателят на Синя карта на ЕС подава заявление за издаване на разрешение за продължително пребиваване и работа тип „Синя карта на ЕС“.\n(30) Алинея 1 не се прилага за чужденци:\n1. които са подали молба за международна закрила и очакват решение по своя молба или се ползват с временна закрила;\n2. които са подали молба за убежище и очакват решение по своята молба;\n3. които кандидатстват за пребиваване в Република България в качеството на научни работници с цел провеждане на научноизследователски проект;\n4. които имат в друга държава членка статут на дългосрочно пребиваващ в Европейския съюз и упражняват своето право да пребивават в Република България с цел извършване на икономическа дейност в качеството си на заето или самостоятелно заето лице;\n5. чието експулсиране е било временно отложено поради фактически или правни основания;\n6. които са командировани, за периода на командироването им на територията на Република България;\n7. които по силата на споразумения между Европейския съюз и държавите членки, от една страна, и трети държави, от друга страна, се ползват в качеството на граждани на тези трети държави с права на свободно движение, равностойни на тези на гражданите на Европейския съюз.“\n§ 25.\n В чл. 33л се правят следните изменения и допълнения:\n1. В ал. 2 думите „разрешение за временно пребиваване на чужденеца“ се заменят с „разрешение за продължително пребиваване за 90 дни“.\n2. Създават се ал. 6 – 9:\n„(6) Дирекция „Миграция“ уведомява заявителя по ал. 4 и първата държава членка за своето решение във възможно най-кратък срок, но не по-късно от 30 дни след датата на подаване на пълното заявление. При извънредни и надлежно обосновани обстоятелства, свързани със сложността на заявлението, срокът за разглеждането му се удължава с 30 дни, за което се уведомява заявителят. В случай на отказ по заявлението по причини, че представените документи са придобити чрез измама или са неистински или преправени, или че притежателят на Синя карта на ЕС представлява реална и сериозна заплаха за националната сигурност и обществения ред или общественото здраве, дирекция „Миграция“ посочва в уведомлението си до първата държава членка тези обстоятелства.\n(7) Притежател на Синя карта на ЕС може да се премести в Република България, след като е пребивавал законно 6 месеца в друга държава членка, която е различна от държавата членка, която е издала първата Синя карта на ЕС.\n(8) Притежателят на валидна Синя карта на ЕС, издадена от друга държава – членка на Европейския съюз, може да влезе и да пребивава в Република България за срок до 90 дни в рамките на период от 180 дни с цел извършване на конкретна служебна работа, без да се изисква друго разрешение за извършване на такава дейност освен Синята карта на ЕС и редовен паспорт.\n(9) Притежателят на Синя карта на ЕС поема разходите, свързани със завръщането му в Република България, както и на членовете на неговото семейство, когато друга държава членка е отхвърлила заявлението му за пребиваване над 90 дни по смисъла на този член.“\n§ 26.\n В чл. 33м се правят следните изменения и допълнения:\n1. В ал. 1 думите „на национално разрешение за пребиваване за висококвалифицирана трудова заетост“ и запетаята пред тях се заличават.\n2. Създават се ал. 4 и 5:\n„(4) Член на семейство на притежател на Синя карта на ЕС може да получи статут на дългосрочно пребиваване в Република България, ако е пребивавал 5 години законно и непрекъснато на територията на държави – членки на Европейския съюз, като член на семейство на притежател на Синя карта на ЕС, от които последните две години на територията на Република България. Периодите на отсъствие от територията на държавите – членки на ЕС, не прекъсват 5-годишния период и се отчитат при изчисляването му, когато са под 6 последователни месеца и не надхвърлят общо 10 месеца за 5-годишния период.\n(5) На чужденците по ал. 4 се издава разрешение за пребиваване съгласно изискванията на Регламент (ЕО) № 1030/2002. В полето „категория разрешение“ се отбелязва „дългосрочно пребиваващ в ЕС“.“\n§ 27.\n В чл. 33н се правят следните изменения и допълнения:\n1. В ал. 1 думите „чл. 33ф, ал. 1“ се заменят с „чл. 33л, ал. 8“.\n2. В ал. 3 се създава изречение трето: „Притежателят на Синя карта на ЕС уведомява дирекция „Миграция“ в срок 7 дни за началото на периода на безработица.“\n3. Създава се ал. 7:\n„(7) В съответствие с изискванията на българското законодателство притежателят на Синя карта на ЕС може да упражнява свободна професия едновременно с висококвалифицираната трудова заетост само в сектора, за който е получено разрешението.“\n§ 28.\n В чл. 33о се правят следните изменения и допълнения:\n1. Алинея 2 се изменя така:\n„(2) Когато семейството на притежателя на Синя карта на ЕС не се е събрало в първата държава членка, се прилага процедурата по събиране на семейство съгласно чл. 33ф.“\n2. Алинея 7 се изменя така:\n„(7) Когато притежателят на Синя карта на ЕС, издадена в друга държава членка, се премести в Република България съгласно чл. 33л, ал. 1 или 7 и когато семейството му вече се е събрало в тази държава членка, на членовете на неговото семейство се разрешава да го придружат или да се присъединят към него. В тези случаи е възможно едновременно подаване на заявлението за издаване на Синя карта на ЕС и това на членовете на неговото семейство, като решението на заявлението на членовете на семейство се взема и съобщава едновременно с решението по заявлението за издаване на Синя карта на ЕС. Когато срокът на валидност на притежаваното от тях разрешение за пребиваване изтече, докато се вземе решение по заявлението им, се издава разрешение за продължително пребиваване за 90 дни.“\n3. В ал. 8 т. 2 се изменя така:\n„2. разрешение за пребиваване в първата държава членка, документите по ал. 3, т. 2 и доказателства, че са пребивавали в качеството си на членове на семейството на притежател на Синя карта на ЕС в първата държава – членка на Европейския съюз;“.\n4. Създава се ал. 15:\n„(15) Разпоредбите на ал. 1 – 14 се прилагат и по отношение на членовете на семейство на притежател на Синя карта на ЕС, на когото е предоставена международна закрила, и когато притежателят на Синя карта на ЕС се е преместил в държава членка, различна от държавата членка, предоставила закрилата.“\n§ 29.\n В чл. 33п се правят следните изменения:\n1. В ал. 4 думите „Столичната дирекция на Министерството на вътрешните работи или“ се заличават и думите „до 30 дни преди изтичане на пребиваването“ се заменят с „не по-късно от 30 дни преди изтичане на разрешения срок на продължително пребиваване на чужденеца на територията на Република България“.\n2. В ал. 5 запетаята след думите „Дирекция „Миграция“ се заменя със съюза „или“ и думите „Столичната дирекция на Министерството на вътрешните работи или“ се заличават.\n3. В ал. 6 т. 3 се изменя така:\n„3. доказателства за осигурено жилище, когато чужденецът има разрешено продължително пребиваване на територията на страната; кандидатът, който няма предоставено право на продължително пребиваване на територията на страната, представя доказателствата за осигурено жилище, когато за първи път подава заявление за издаване на документ тип „Разрешение за лице, преместено при вътрешнокорпоративен трансфер“, съгласно изискванията на Регламент (ЕО) № 1030/2002; същите се предоставят и при подаване на заявление за кандидатстване за виза за дългосрочно пребиваване;“.\n4. Алинея 7 се изменя така:\n„(7) Когато заявлението по ал. 6 е подадено в отдел/сектор/група „Миграция“ при областните дирекции на Министерството на вътрешните работи, то заедно с приложените към него документи се изпраща на дирекция „Миграция“. В срок от три дни отдел/сектор/група „Миграция“ при областните дирекции на Министерството на вътрешните работи извършва проверка, когато са налице основателни съмнения, че чужденецът няма да живее на декларирания от него адрес, като протоколът от проверката се изпраща по електронен път на дирекция „Миграция“.“\n5. В ал. 9, изречение трето думите „10 дни“ се заменят с „три дни“.\n6. В ал. 13 думите „9 и“ се заличават.\n7. В ал. 15 изречения първо и второ се изменят така: „В 14-дневен срок от влизането на чужденеца на територията на Република България с виза по чл. 15, ал. 1 работодателят или упълномощено от него лице е длъжен да се яви с чужденеца в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи и да приложат към заявлението по ал. 6 копие от паспорта на чужденеца, съдържащо страницата с положената виза, и задължителна медицинска застраховка, валидна на територията на Република България за целия срок на пребиваване, когато не е осигурен по Закона за здравното осигуряване. Подадените документи в отдел/сектор/група „Миграция“ при областните дирекции на Министерството на вътрешните работи се изпращат незабавно по електронен път в дирекция „Миграция“.“\n§ 30.\n В чл. 33у ал. 3 се изменя така:\n„(3) При преминаване в режим на работа от разстояние в друго населено място в Република България, различно от посоченото в разрешението за пребиваване на притежателя на Синя карта на ЕС, работодателят, упълномощено от него лице или чужденецът подава заявление за издаване на нов документ – разрешение за пребиваване на притежател на Синя карта на ЕС, в отдел/сектор/група „Миграция“ към областната дирекция на Министерството на вътрешните работи по адрес на пребиваване, към което прилага документ за осигурено жилище на новия адрес.“\n§ 31.\n Член 33ф се изменя така:\n„Чл. 33ф. (1) За получаване право на продължително пребиваване с цел събиране на семейството чужденецът с разрешено пребиваване не по-малко от една година на територията на Република България подава в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи заявление по образец съгласно правилника за прилагане на закона, към което прилага:\n1. копие на редовен паспорт или заместващ го документ на члена на семейството със срок на валидност не по-малко от 6 месеца, считано от датата на подаване на заявлението със страниците на снимката и личните данни;\n2. доказателства за осигурено жилище;\n3. доказателства за стабилни, редовни, предвидими и достатъчни средства за издръжка за членовете на семейството, без да се прибягва до системата за социално подпомагане, в размер не по-малък от минималната месечна работна заплата или минималната пенсия за страната, за срока на пребиваване на територията на Република България;\n4. свидетелство за съдимост на члена на семейството, издадено към датата на подаване на документите от държавата, чийто гражданин е чужденецът, или от държавата на обичайното му пребиваване – при първоначално подаване на заявлението;\n5. удостоверение за брак или удостоверение за раждане;\n6. документи относно обстоятелствата за издръжка на членовете на семейството и необходимостта от полагане на лични грижи поради здравословни причини в случаите по чл. 2, ал. 4.\n(2) За установяване на фактите и обстоятелствата по чл. 26, ал. 4 службите за административен контрол на чужденците изготвят мотивирано становище, което се прилага към заявлението за предоставяне право на продължително пребиваване.\n(3) Заявлението по ал. 1 се разглежда и решава в срок до един месец след съгласуване с Държавна агенция „Национална сигурност“, която предоставя становището си в срок до 15 дни.\n(4) За взетото решение за събиране на семейството директорът на дирекция „Миграция“ или директорът на съответната областна дирекция на Министерството на вътрешните работи или оправомощените от тях длъжностни лица уведомяват писмено заявителя по реда на Административнопроцесуалния кодекс.\n(5) За взетото решение за събиране на семейството директорът на съответната областна дирекция на Министерството на вътрешните работи или оправомощено от него длъжностно лице уведомява дирекция „Миграция“, като представя мотивирано писмено становище, съдържащо списък с приложените от чужденеца документи, справки за наличието или липсата на принудителни административни мерки, информация за задграничното представителство, където ще бъде подадено заявление за издаване на виза за дългосрочно пребиваване, и основанието или липсата на такова за събиране на семейството.\n(6) Положителното решение по заявлението за събиране на семейството е основание на чужденеца – член на семейството, да бъде издадена виза по чл. 15, ал. 1 по облекчена процедура. Чужденецът подава заявление за виза пред задграничното представителство на Република България в държавата по постоянното му местоживеене или в задграничното представителство, акредитирано за държавата на постоянното му местоживеене, в срок до 6 месеца от уведомяването му.\n(7) Събирането на семейство на чужденци по чл. 33о, ал. 2 и чл. 33р, ал. 1 не е обвързано с необходимостта титулярят да е пребивавал определения минимален срок по ал. 1.\n(8) Когато компетентната служба за административен контрол на чужденците откаже да признае документ по гражданско състояние, който е представен пред нея, заинтересованото лице може да предяви установителен иск пред Софийския градски съд.“\n§ 32.\n В чл. 40 се правят следните изменения и допълнения:\n1. В ал. 1:\nа) точка 1 се изменя така:\n„1. са отпаднали основанията по чл. 24, 24а, 24б, 24в, 24е, 24з, 24и, 24к, 24м, 24н, 24о, 24п, 24р, чл. 25, ал. 1, т. 6, 7, 8, 13, 16 и 17, чл. 25в, 25г, 33а, 33г, 33к, 33л, 33п и 33т, както и когато в срока по чл. 25, ал. 11 инвестицията, за която чужденецът е получил разрешение за постоянно пребиваване, е прекратена или прехвърлена на друго лице или ако е намалена под изискуемия в закона минимален размер, или престане да отговаря на изискванията по чл. 25, ал. 12, независимо от основанията за прекратяване, прехвърляне или намаляване;“\nб) точка 6 се изменя така:\n„6. се установи, че чужденецът, получил разрешение за дългосрочно или постоянно пребиваване, е отсъствал от територията на държавите – членки на Европейския съюз, за период от 12 последователни месеца, освен в случаите на обявено извънредно положение или на разрешено постоянно пребиваване по чл. 25г; срокът на обявено извънредно положение не се счита за отсъствие на чужденеца, получил разрешение за дългосрочно или постоянно пребиваване, от територията на държавите – членки на Европейския съюз, за период от 12 последователни месеца;“\nв) в т. 22 думите „чл. 33ф, ал. 1“ се заменят с „чл. 33л, ал. 8“;\nг) създава се т. 23:\n„23. е отнето правото на достъп до пазара на труда.“\n2. Създава се ал. 7:\n„(7) Освен при обстоятелствата по ал. 1, т. 14 и 17, издадената от Република България Синя карта на ЕС не се отнема, когато чужденецът е подал заявление в друга държава членка за пребиваване над 90 дни и тя все още не е взела решение по заявлението.“\n§ 33.\n В чл. 41 се правят следните изменения и допълнения:\n1. Точка 3 се изменя така:\n„3. се установи, че чужденец е влязъл и пребивава в страната с неистински, преправен или издаден на друго лице паспорт или заместващ го документ за пътуване;“.\n2. В т. 5 думите „с преправен“ се заменят с „преправен или издаден на друго лице“.\n3. Създава се т. 6:\n„6. са налице основания по чл. 10, ал. 1, т. 18, 18а, 19, 21 или 22.“\n§ 34.\n В чл. 42з, ал. 1 се създава т. 4:\n„4. краткосрочно пребиваващ чужденец не напусне територията на страната след изтичане на разрешения срок на пребиваване.“\n§ 35.\n В чл. 43 ал. 3 се изменя така:\n„(3) Забранява се напускане на Република България на малолетни и непълнолетни лица с обичайно местопребиваване в Република България, за които има съдебно разпореждане или решение за налагане на забрана за напускане на страната по реда на чл. 127б от Семейния кодекс.“\n§ 36.\n В чл. 44в се създава ал. 5:\n„(5) Сигнал за забрана за напускане по чл. 32, параграф 1, буква „в“ от Регламент (ЕС) 2018/1862 на Европейския парламент и на Съвета от 28 ноември 2018 г. за създаването, функционирането и използването на Шенгенската информационна система (ШИС) в областта на полицейското сътрудничество и съдебното сътрудничество по наказателноправни въпроси, за изменение и отмяна на Решение 2007/533/ПВР на Съвета и за отмяна на Регламент (ЕО) № 1986/2006 на Европейския парламент и на Съвета и Решение 2010/261/ЕС на Комисията (ОВ, L 312/56 от 7 декември 2018 г.) се въвежда в ШИС въз основа на съдебно разпореждане или решение, постановено по реда на чл. 127б от Семейния кодекс.“\n§ 37.\n В глава пета, раздел I се създава нов чл. 47:\n„Чл. 47. (1) Когато Република България отнеме или откаже издаването на Синя карта на ЕС на чужденец с предоставена международна закрила от друга държава членка, преди да експулсира чужденеца, отправя запитване до държавата членка, предоставила закрилата, дали чужденецът все още се ползва с международна закрила. Когато чужденецът все още се ползва с международна закрила в държавата членка, предоставила закрилата, той и членовете на неговото семейство се експулсират в тази държава членка незабавно.\n(2) Когато държава членка отнеме или не поднови Синя карта на ЕС на чужденец с предоставена международна закрила от Република България и вземе решение за експулсирането му, Република България в срок до един месец след получаването на запитването предоставя информация дали чужденецът още се ползва с международна закрила и приема незабавно и без формалности чужденеца и членовете на неговото семейство на територията на Република България.“\n§ 38.\n Създава се нов чл. 51а:\n„Чл. 51а. (1) Наказва се с глоба от 100 до 500 лв. чужденец, който не изпълни задължението си да подаде заявление в срока, предвиден в чл. 24и, ал. 4, чл. 33к, ал. 3, чл. 33о, ал. 5 и чл. 33п, ал. 4.\n(2) Налага се имуществена санкция от 200 до 1000 лв. на работодател, който не изпълни задължението си да подаде заявление в срока, предвиден в чл. 24и, ал. 4, чл. 33к, ал. 3 и чл. 33п, ал. 4.\n(3) Когато нарушенията по ал. 1 са извършени повторно, се налага глоба от 200 до 1000 лв.\n(4) Когато нарушенията по ал. 2 са извършени повторно, се налага имуществена санкция от 400 до 2000 лв.\n(5) В маловажни случаи се налага глоба съгласно чл. 39, ал. 2 от Закона за административните нарушения и наказания.“\n§ 39.\n Създава се чл. 51б:\n„Чл. 51б. (1) Наказва се с глоба от 100 до 500 лв. чужденец, който след влизането си с виза по чл. 15, ал. 1 на територията на Република България не изпълни задължението си да се яви в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи и да представи към заявлението си копие на страницата от паспорта с положена виза и задължителна медицинска застраховка в срока, предвиден в чл. 24и, ал. 16, чл. 24к, ал. 18, чл. 33к, ал. 14 и чл. 33п, ал. 15.\n(2) Налага се имуществена санкция от 500 до 2500 лв. на работодател, който не се яви лично или чрез упълномощено от него лице заедно с чужденеца в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи след влизането на чужденеца с виза по чл. 15, ал. 1 на територията на Република България в срока, предвиден по чл. 24и, ал. 16, чл. 24к, ал. 18, чл. 33к, ал. 14 и чл. 33п, ал. 15.\n(3) Когато нарушенията по ал. 1 са извършени повторно, се налага глоба от 200 до 1000 лв.\n(4) Когато нарушенията по ал. 2 са извършени повторно, се налага имуществена санкция от 1000 до 5000 лв.\n(5) В маловажни случаи се налага глоба съгласно чл. 39, ал. 2 от Закона за административните нарушения и наказания.“\n§ 40.\n В допълнителните разпоредби се правят следните изменения и допълнения:\n1. В § 1:\nа) точка 20 се изменя така:\n„20. „Доказателства за осигурено жилище“ са документи, както следва:\nа) нотариален акт или друг документ, доказващ собствеността или ползването на имота; документите, доказващи ползването на имота, следва да бъдат представени в оригинал или с нотариална заверка на подписите;\nб) декларация от собственика на имота за предоставен адрес на пребиваване; в случай че декларацията не е подадена лично от собственика или от упълномощено от него лице, тя следва да бъде с нотариално удостоверени подпис и съдържание, извършено едновременно.“;\nб) създават се т. 26 – 36:\n„26. „Служител-стажант“ е лице, което има висше образование и е преместено в приемащото предприятие с цел професионално развитие или обучение в областта на стопанските техники или методи и което получава заплащане за периода на трансфера.\n27. „Специалист“ е лице, което работи в поделение на предприятието или в предприятие, принадлежащо към същата група от предприятия, със седалище или адрес на управление на територията на Република България и което притежава специализирани знания, които са от съществено значение за областите на дейност, техниките или управлението на приемащото предприятие.\n28. „Стажант“ е чужденец, който има висше образование или който участва в образователен курс за придобиване на висше образование в трета държава, и който е приет на територията на Република България в рамките на програма за стаж за придобиване на знания, практически умения и опит в условията на професионална среда.\n29. „Студент“ е чужденец по смисъла на чл. 66, ал. 2 и 3 от Закона за висшето образование, който се обучава в редовна форма на обучение, което може да включва предварителен подготвителен курс и/или задължителен стаж.\n30. „Ученик“ е чужденец по смисъла на чл. 173, ал. 1 от Закона за предучилищното и училищното образование, който е приет на територията на Република България в програма за ученически обмен или в образователен проект, осъществявани от училище.\n31. „Специализант“ е чужденец по смисъла на чл. 66, ал. 4 от Закона за висшето образование, който се обучава в редовна форма на обучение, което може да включва предварителен подготвителен курс и/или задължителен стаж.\n32. „Доказателства за офис“ са нотариален акт или друг документ, доказващ собствеността или ползването на имота. Документите, доказващи ползването на имота, следва да бъдат представени в оригинал или с нотариална заверка на подписите.\n33. „Държави членки“ са държавите – членки на Европейския съюз, прилагащи изцяло достиженията на правото от Шенген, както и Исландия, Княжество Лихтенщайн, Кралство Норвегия и Конфедерация Швейцария.\n34. „Вътрешни граници“ е понятие по смисъла на чл. 2, параграф 1 от Регламент (ЕС) 2016/399 на Европейския парламент и на Съвета от 9 март 2016 г. относно Кодекс на Съюза за режима на движение на лица през границите (Кодекс на шенгенските граници).\n35. „Външни граници“ е понятие по смисъла на чл. 2, параграф 2 от Регламент (ЕС) 2016/399 на Европейския парламент и на Съвета от 9 март 2016 г. относно Кодекс на Съюза за режима на движение на лица през границите (Кодекс на шенгенските граници).\n36. „Дигитален номад“ е чужденец, който:\n1. е нает с трудов договор от работодател, регистриран/учреден извън държава – членка на Европейския съюз, или на държава – страна по Споразумението за Европейското икономическо пространство, или на Конфедерация Швейцария и който предоставя дистанционни услуги чрез използване на информационни технологии; в случай че трудовият договор е сключен за определен срок, то оставащият срок на договора трябва да е не по-малък от срока на действие на разрешението за продължително пребиваване, издадено на това основание, или\n2. е законен представител, член на управителния орган, собственик на дружество, съдружник или акционер, притежаващ повече от 25 на сто от капитала на дружество, регистрирано/учредено извън държава – членка на Европейския съюз, или на държава – страна по Споразумението за Европейското икономическо пространство, или на Конфедерация Швейцария, чрез което предоставя дистанционни услуги чрез използването на информационни технологии и не извършва работа и/или предоставя услуги на лица на територията на Република България, или\n3. предоставя в лично качество дистанционни услуги чрез използване на информационни технологии за период не по-малко от една година преди датата на подаване на заявлението и не извършва работа и/или предоставя услуги на лица на територията на Република България и/или не извършва дейност на свободна практика на територията на Република България.“\n2. Създават се § 2в и 2г:\n„§ 2в. Този закон въвежда изисквания на Директива 2014/36/ЕС на Европейския парламент и на Съвета от 26 февруари 2014 г. относно условията за влизане и престой на граждани на трети държави с цел заетост като сезонни работници (OB, L 94/375 от 28 март 2014 г.) и Директива (ЕС) 2021/1883 на Европейския парламент и на Съвета от 20 октомври 2021 г. относно условията за влизане и пребиваване на граждани на трети държави за целите на висококвалифицирана трудова заетост и за отмяна на Директива 2009/50/ЕО на Съвета (OB, L 382/1 от 28 октомври 2021 г.).\n§ 2г. Държавна агенция „Национална сигурност“ предоставя становища по заявления, подадени на основание чл. 24и, 24к, 24л, 33к и 33п единствено в автоматизираната информационна система „Единен регистър за чужденци“ по чл. 54, ал. 1.“\nПреходни и заключителни разпоредби\n§ 41.\n Започналите и неприключили до влизането в сила на този закон административни производства за предоставяне право на продължително пребиваване на основание чл. 24, ал. 1, т. 16 се довършват по досегашния ред.\n§ 42.\n Започналите и неприключили до влизането в сила на този закон административни производства за предоставяне право на постоянно пребиваване на основание чл. 25, ал. 1, т. 9 и 11 се довършват по новия ред.\n§ 43.\n До две години от влизането в сила на този закон регистрираните търговски представителства на чуждестранни лица привеждат обстоятелствата по регистрацията си в съответствие с него.\n§ 44.\n В Закона за убежището и бежанците (обн., ДВ, бр. 54 от 2002 г.; изм., бр. 31 от 2005 г., бр. 30 от 2006 г., бр. 52 и 109 от 2007 г., бр. 82 от 2009 г., бр. 39 от 2011 г., бр. 15 и 66 от 2013 г., бр. 98 от 2014 г., бр. 80 и 101 от 2015 г., бр. 33, 97, 101 и 103 от 2016 г., бр. 17, 24, 34 и 101 от 2019 г., бр. 89 от 2020 г., бр. 32 от 2022 г. и бр. 39 от 2024 г.) се правят следните изменения и допълнения:\n1. В чл. 29 ал. 7 се изменя така:\n„(7) Правата по ал. 1, т. 3 и 4 не се предоставят на чужденец с допусната последваща молба за международна закрила с изключение на лица, които принадлежат към уязвима група. Тези права не се предоставят и на членовете на семейството на чужденец с предоставена международна закрила, пристигнали в Република България на основание разрешено събиране по този закон, когато заявлението за събирането е подадено повече от 6 месеца след предоставянето на международната закрила на молителя.“\n2. В чл. 34:\nа) алинея 1 се изменя така:\n„(1) Чужденец с предоставена международна закрила има право да поиска да се събере със семейството си на територията на Република България, при условие че семейните връзки предшестват влизането на чужденеца на територията на страната. Към заявлението се представят официални писмени доказателства за семейната връзка и копия от личните документи на членовете на семейството или документите им за пътуване в чужбина. Когато заявлението за събиране на семейството е подадено повече от 6 месеца след предоставяне на международна закрила, се прилагат и:\n1. доказателства за осигурено жилище;\n2. доказателства, че чужденецът, получил закрила, е здравно осигурен по реда на Закона за здравното осигуряване, както и задължителна медицинска застраховка, валидна за срок от поне три месеца на територията на Република България – до регистрацията по чл. 61а, ал. 1 за членовете на неговото семейство;\n3. доказателства за стабилни и редовни трудови доходи или други финансови средства за издръжка на себе си и членовете на своето семейство, без да се прибягва до системата за социално подпомагане, в размер, не по-малък от еднократния размер на минималната месечна работна заплата за страната.“;\nб) в ал. 3 се създава т. 3:\n„3. когато се установи, че чужденецът използва неистински, подправен документ или документ с невярно съдържание или умишлено, в устна или в писмена форма, дава невярна или укрива съществена информация относно членовете на семейството си.“;\nв) алинея 5 се изменя така:\n„(5) Когато чужденец със статут на бежанец не може да представи официални документи, доказващи брака или родството, те се установяват с подписана от него декларация или по друг начин. Когато чужденец с хуманитарен статут не може да представи официални документи, доказващи брака или родството, но е дал задоволително обяснение за липсата на доказателства и изявленията му са преценени като непротиворечиви и достоверни, бракът и родството могат да бъдат установени чрез провеждане на интервю и други подходящи проучвания. Предоставяне на доказателства по ал. 1, т. 1 – 3 не се изисква от непридружен малолетен или непълнолетен чужденец, получил закрила.“;\nг) алинея 7 се изменя така:\n„(7) Визи на членовете на семейството се издават след разрешението по ал. 2 от българските дипломатически или консулски представителства. Визи на членовете на семейството или на другите лица, отговорни по силата на закона или обичая за непридружен или разделен малолетен или непълнолетен чужденец, се издават от българските дипломатически или консулски представителства след разрешението по ал. 4 и след представянето на документите по ал. 1 и декларация за поемане на задължение да се осигури жилище и издръжка на детето след събирането.“;\nд) създава се ал. 10:\n„(10) Решенията по ал. 2 и 4 се издават в срок до три месеца от образуването на производството за събиране на семейството.“\n3. В § 1 от допълнителните разпоредби се създава т. 20:\n„20. „Доказателства за осигурено жилище“ е понятие по смисъла на § 1, т. 20 от допълнителните разпоредби на Закона за чужденците в Република България.“\n§ 45.\n В Семейния кодекс (обн., ДВ, бр. 47 от 2009 г.; изм., бр. 74 и 82 от 2009 г., бр. 98 и 100 от 2010 г., бр. 82 от 2012 г., бр. 68 от 2013 г., бр. 74 от 2016 г., бр. 103 от 2017 г., бр. 24 и 101 от 2019 г., бр. 103 от 2020 г., бр. 67 и 106 от 2023 г. и бр. 26 от 2025 г.) чл. 127б се изменя така:\n„Съдебно производство по молба за налагане на забрана за извеждане от страната на дете в риск\nЧл. 127б. (1) Районният съд по настоящия адрес на детето образува дело по молба от родител, настойник или попечител за налагане на забрана за извеждане от страната на дете с обичайно местопребиваване в Република България при риск съгласно чл. 32, параграф 1, буква „в“ от Регламент (ЕС) 2018/1862 на Европейския парламент и на Съвета от 28 ноември 2018 г. за създаването, функционирането и използването на Шенгенската информационна система (ШИС) в областта на полицейското сътрудничество и съдебното сътрудничество по наказателноправни въпроси, за изменение и отмяна на Решение 2007/533/ПВР на Съвета и за отмяна на Регламент (ЕО) № 1986/2006 на Европейския парламент и на Съвета и Решение 2010/261/ЕС на Комисията (ОВ, L 312/56 от 7 декември 2018 г.), наричан по-нататък „Регламент (ЕС) 2018/1862“.\n(2) Незаконно е извеждането на дете, когато е извършено от родител, настойник, попечител или друг роднина на детето в нарушение на правото на ефективно упражняване на родителските права и задължения, възникнали на основание съдебно решение, закон или споразумение.\n(3) С образуване на делото по ал. 1 и когато съдът установи, че е налице риск по чл. 32, параграф 1, буква „в“ от Регламент (ЕС) 2018/1862, районният съд незабавно се произнася с разпореждане, че детето не може да бъде извеждано от страната до постановяване на окончателното съдебно решение. Когато наложи забрана за напускане на страната, съдът незабавно уведомява компетентните органи на Министерството на вътрешните работи за въвеждане на сигнал в Шенгенската информационна система. Разпореждането може да се измени от съда, който го е постановил, при констатирана промяна на обстоятелствата.\n(4) Съдът изслушва другия родител, освен когато не се яви без уважителни причини. Съдът може и по своя инициатива да събира доказателства.\n(5) Съдът постановява решението си в 14-дневен срок от образуване на делото, като може да наложи забрана за напускане на страната за срок до една година.\n(6) Решението по ал. 5 може да се обжалва пред окръжния съд в 7-дневен срок от съобщаването. В едномесечен срок от постъпването на жалбата окръжният съд се произнася с решение, което е окончателно.\n(7) Препис от влязлото в сила съдебно решение се изпраща незабавно на компетентните органи на Министерството на вътрешните работи за въвеждане на сигнал в Шенгенската информационна система.\n(8) Забраната за напускане на страната може да бъде отменена с решение на районния съд по настоящия адрес на детето по молба на родител, настойник или попечител, когато се представят доказателства, че рискът от незаконно извеждане е отпаднал. Съдът разглежда молбата за отмяна по реда на ал. 4 и уведомява компетентните органи съгласно ал. 7“.\n§ 46.\n В Закона за здравното осигуряване (обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г.; Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г., бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84 и 106 от 2023 г., бр. 13 и 16 от 2024 г.; Решение № 6 на Конституционния съд от 2024 г. – бр. 36 от 2024 г.; изм., бр. 39 и 85 от 2024 г., бр. 25 от 2025 г.; попр., бр. 27 от 2025 г.) се правят следните допълнения:\n1. В чл. 33, ал. 1 се създават т. 4в и 4г:\n„4в. чуждите граждани, на които е издадено разрешение за продължително пребиваване и работа тип „Единно разрешение за пребиваване и работа“;\n4г. чуждите граждани, на които е издадено разрешение за продължително пребиваване с цел заетост като сезонен работник.“\n2. В чл. 34, ал. 2 се създават т. 2в и 2г:\n„2в. за лицата по чл. 33, ал. 1, т. 4в – от датата на получаване на разрешение за продължително пребиваване и работа тип „Единно разрешение за пребиваване и работа“;\n2г. за лицата по чл. 33, ал. 1, т. 4г – от датата на получаване на разрешение за продължително пребиваване с цел заетост като сезонен работник.“\n§ 47.\n В Закона за българските лични документи (обн., ДВ, бр. 93 от 1998 г.; изм., бр. 53, 67, 70 и 113 от 1999 г., бр. 108 от 2000 г., бр. 42 от 2001 г., бр. 45 и 54 от 2002 г., бр. 29 и 63 от 2003 г., бр. 96, 103 и 111 от 2004 г., бр. 43, 71, 86, 88 и 105 от 2005 г., бр. 30, 82 и 105 от 2006 г., бр. 29, 46 и 52 от 2007 г., бр. 66, 88 и 110 от 2008 г., бр. 35, 47, 82 и 102 от 2009 г., бр. 26 и 100 от 2010 г., бр. 9 и 23 от 2011 г.; Решение № 2 на Конституционния съд от 2011 г. – бр. 32 от 2011 г.; изм., бр. 55 от 2011 г., бр. 21, 42 и 75 от 2012 г., бр. 23 и 70 от 2013 г., бр. 53 от 2014 г., бр. 14, 79 и 80 от 2015 г., бр. 33, 81, 97 и 101 от 2016 г., бр. 85 и 97 от 2017 г., бр. 14 и 24 от 2018 г., бр. 1, 12, 17, 24, 34, 58 и 101 от 2019 г., бр. 60, 69, 98 и 101 от 2020 г., бр. 21 от 2021 г., бр. 32 от 2022 г. и бр. 8, 65 и 67 от 2023 г.) се правят следните изменения и допълнения:\n1. В чл. 14:\nа) в ал. 3 думите „карта за пребиваване на член на семейството на гражданин на Съюза“ се заменят с „карта за пребиваване, издадена съгласно Регламент (ЕС) 2019/1157 на Европейския парламент и на Съвета от 20 юни 2019 г. относно повишаване на сигурността на личните карти на гражданите на Съюза и на документите за пребиваване, издавани на гражданите на Съюза и на членовете на техните семейства, които упражняват правото си на свободно движение (ОВ, L 188/67 от 12 юли 2019 г.), наричан по-нататък „Регламент (ЕС) 2019/1157“;\nб) в ал. 4 думите „удостоверение за пребиваване на гражданин на ЕС“ се заменят с „документ за пребиваване на гражданин на Съюза“.\n2. В чл. 16 се създава ал. 7:\n„(7) Биометричните данни на лицето, които се съхраняват в електронния носител на информация в българските лични документи, се използват само от органи, определени с акт на министъра на вътрешните работи, съобразно законовите им правомощия и с цел проверка на:\n1. автентичността на личната карта или на документа за пребиваване;\n2. самоличността на притежателя с помощта на пряко наличните сравними отличителни черти, когато представянето на лична карта или документ за пътуване се изисква по закон.“\n3. В чл. 30:\nа) алинея 1 се изменя така:\n„(1) Лична карта на българските граждани от 14- до 18-годишна възраст се издава със срок на валидност 4 години, а на навършилите 18-годишна възраст – със срок на валидност 10 години. На лицата, навършили 70-годишна възраст, може да се издаде лична карта със срок на валидност 30 години.“;\nб) алинея 2 се изменя така:\n„(2) При временна физическа невъзможност за снемане на биометрични данни – пръстови отпечатъци от лицето, се издава лична карта със срок на валидност 12 месеца.“\n4. Член 39б се отменя.\n5. В чл. 55, ал. 5 думите „удостоверение за пребиваване“ се заменят с „документ за пребиваване“.\n6. В чл. 59:\nа) в ал. 3:\nаа) в т. 1 думите „карта за пребиваване на член на семейството на гражданин на Съюза“ се заменят с „карта за пребиваване“, а след думите „до 5 години“ се поставя запетая и се добавя „съгласно Регламент (ЕС) 2019/1157, като в поле за данни /10/ се изписва „Член на семейството ЕС член 10 ДИР 2004/38/ЕО“;\nбб) в т. 2 думите „карта за пребиваване на член на семейството на гражданин на Съюза“ се заменят с „карта за пребиваване“, а след думите „до 10 години“ се поставя запетая и се добавя „съгласно Регламент (ЕС) 2019/1157, като в поле за данни /10/ се изписва „Член на семейството ЕС член 20 ДИР 2004/38/ЕО“;\nб) в ал. 4:\nаа) в текста преди т. 1 думите „удостоверения за пребиваване“ се заменят с „документи за пребиваване“;\nбб) в т. 1 след думите „ненадвишаващ 5 години“ се поставя запетая и се добавя „като в поле „Забележка“ се изписва „Директива 2004/38/ЕО“;\nвв) в т. 2 след думите „валидност 10 години“ се поставя запетая и се добавя „като в поле „Забележка“ се изписва „Директива 2004/38/ЕО“.\n7. В чл. 76, т. 9 думите „нотариално заверено писмено“ се заличават.\n8. В чл. 80 в текста преди т. 1 числото „50“ се заменя със „120“ и числото „300“ се заменя с „500“.\n9. В чл. 81:\nа) в ал. 1 в текста преди т. 1 числото „20“ се заменя с „50“ и числото „150“ се заменя с „250“;\nб) в ал. 2 в текста преди т. 1 числото „30“ се заменя с „80“ и числото „200“ се заменя с „300“;\nв) в ал. 3 числото „50“ се заменя със „120“ и числото „300“ се заменя с „500“.\n10. В чл. 82:\nа) алинея 1 се изменя така:\n„(1) За административни нарушения, установени в момента на извършването им, на мястото на нарушението може да бъде наложена с фиш глоба:\n1. за нарушение по чл. 80 – в размер на 80 лв.;\n2. за нарушение по чл. 81, ал. 1 – в размер на 30 лв.;\n3. за нарушение по чл. 81, ал. 2 – в размер на 50 лв.“;\nб) създава се нова ал. 2:\n„(2) Издаденият за наложената глоба фиш трябва да съдържа следните данни: самоличността на служителя, наложил глобата; самоличността на нарушителя, мястото и времето на нарушението, нарушените разпоредби, размера на глобата, срока, сметката и начините за доброволно заплащане. Фишът се подписва от служителя, наложил глобата, и от нарушителя, когато е съгласен да плати глобата. Образци на бланки на фиш се утвърждават от ръководителите на ведомствата по чл. 1, ал. 2.“;\nв) досегашните ал. 2, 3 и 4 стават съответно ал. 3, 4 и 5.\n11. В § 1 от допълнителните разпоредби т. 18 се отменя.\n§ 48.\n В Закона за влизането, пребиваването и напускането на Република България на гражданите на Европейския съюз и членовете на техните семейства (обн., ДВ, бр. 80 от 2006 г.; изм., бр. 109 от 2007 г., бр. 69 от 2008 г., бр. 36, 93 и 102 от 2009 г., бр. 9 от 2011 г., бр. 21 от 2012 г., бр. 53 от 2014 г., бр. 14 и 79 от 2015 г., бр. 97 от 2016 г., бр. 97 от 2017 г., бр. 14 и 56 от 2018 г., бр. 1 и 34 от 2019 г., бр. 60 от 2020 г., бр. 21 от 2021 г. и бр. 67 от 2023 г.) се правят следните изменения и допълнения:\n1. В чл. 10 думите „карта за пребиваване на член на семейството на гражданин на Съюза“ се заменят с „карта за пребиваване, издадена съгласно Регламент (ЕС) 2019/1157 на Европейския парламент и на Съвета от 20 юни 2019 г. относно повишаване на сигурността на личните карти на гражданите на Съюза и на документите за пребиваване, издавани на гражданите на Съюза и на членовете на техните семейства, които упражняват правото си на свободно движение (ОВ, L 188/67 от 12 юли 2019 г.), наричан по-нататък „Регламент (ЕС) 2019/1157“.\n2. В чл. 12, ал. 1 думите „карта за продължително пребиваване на член на семейството на гражданин на Съюза“ се заменят с „карта за пребиваване, издадена съгласно Регламент (ЕС) 2019/1157, като в поле /10/ се изписва „Член на семейството ЕС член 10 ДИР 2004/38/ЕО“.\n3. В чл. 13, ал. 1 думите „карта за продължително пребиваване на член на семейството на гражданин на Съюза“ се заменят с „карта за пребиваване по чл. 12“.\n4. В чл. 27, ал. 1 след думите „Държавна агенция „Национална сигурност“ се поставя запетая и се добавя „директора на Главна дирекция „Гранична полиция“.\n5. В чл. 34 ал. 1 и 2 се изменят така:\n„(1) Актовете за установяване на нарушенията се съставят от компетентни длъжностни лица, оправомощени от директора на дирекция „Миграция“ или от директора на Главна дирекция „Гранична полиция“ на МВР.\n(2) Въз основа на съставените актове директорът на дирекция „Миграция“, съответно директорът на Главна дирекция „Гранична полиция“, или оправомощени от тях длъжностни лица издават наказателни постановления.“\n6. В допълнителните разпоредби:\nа) в § 1:\nаа) в т. 4 думите „Карта за продължително пребиваване на член на семейството на гражданин на Съюза“ се заменят с „Карта за пребиваване, издадена съгласно Регламент (ЕС) 2019/1157, като в поле за данни /10/ се изписва „Член на семейството ЕС член 10 ДИР 2004/38/ЕО“;\nбб) в т. 5 думите „Карта за постоянно пребиваване на член на семейството на гражданин на Съюза“ се заменят с „Карта за пребиваване, издадена съгласно Регламент (ЕС) 2019/1157, като в поле за данни /10/ се изписва „Член на семейството ЕС член 20 ДИР 2004/38/ЕО“;\nб) в § 1а, ал. 11 думите „карта за пребиваване на член на семейството на гражданин на Съюза“ се заменят с „карта за пребиваване, издадена съгласно Регламент (ЕС) 2019/1157“.\n7. Навсякъде в закона думите „удостоверение“, „удостоверения“, „удостоверението“, „Удостоверение“ и „Удостоверението“ се заменят съответно с „документ“, „документи“, „документът“, „Документ“ и „Документът“.\n§ 49.\n В Закона за трудовата миграция и трудовата мобилност (обн., ДВ, бр. 33 от 2016 г.; изм., бр. 97 от 2016 г., бр. 97 от 2017 г., бр. 24 от 2018 г., бр. 34 от 2019 г., бр. 21 от 2021 г., бр. 41 от 2022 г. и бр. 8 от 2023 г.) се правят следните изменения и допълнения:\n1. В чл. 5, ал. 2 се създава т. 4:\n„4. шест месеца – след изтичането на срока на командироването по чл. 41, ал. 1 и 4.“\n2. В чл. 7, ал. 1, т. 1 думите „с разрешено продължително пребиваване, работещи за местния работодател, в предходните 12 месеца“ се заменят с „наети по трудово правоотношение от местния работодател в предходните 12 месеца“.\n3. В чл. 8, ал. 1:\nа) точка 1 се отменя;\nб) в т. 2 съюзът „и“ се заменя със запетая и след числото „20“ се добавя „и 23“.\n4. В чл. 17, ал. 2, т. 1 букви „б“ и „в“ се изменят така:\n„б) когато се отнася за ръководители и специалисти в областта на осигуряването на информационни и комуникационни технологии – знания, умения и компетентности, удостоверени чрез официален документ, издаден от компетентен орган, за съответен професионален опит на длъжност, изискваща завършено висше образование, придобит най-малко три години в период на 7 години преди подаването на заявление за Синя карта на Европейския съюз, които имат отношение към длъжността, посочена в трудовия договор, и които принадлежат към Група 133 „Ръководители в областта на информационните и комуникационните технологии“ или Подклас 25 „Специалисти по информационни и комуникационни технологии“ от Националната класификация на професиите и длъжностите;\nв) когато се отнася за длъжности извън буква „б“ – знания, умения и компетентности, които са удостоверени чрез официален документ, издаден от компетентен орган, за поне 5 години професионален опит на длъжност, изискваща придобито висше образование, и които са свързани с длъжности или със сектора, посочени в трудовия договор.“\n5. В чл. 20, ал. 1 думите „чл. 33ф, ал. 1“ се заменят с „чл. 33л, ал. 8“.\n6. Член 23 се отменя.\n7. В чл. 24:\nа) в ал. 1 след думите „изпълнителния директор на Агенцията по заетостта“ се добавя „или оправомощени от него длъжностни лица“;\nб) създават се ал. 3 и 4:\n„(3) Регистрацията по ал. 2 се прави по ускорена процедура за чужденци, които поне веднъж са извършвали сезонна работа до 90 дни на територията на Република България през последните 5 години.\n(4) Условията и редът за регистрацията по ал. 3 се определят с правилника за прилагане на закона.“\n8. В чл. 41:\nа) в ал. 1 думите „по чл. 40, ал. 1“ се заменят с „на лицата по чл. 40, ал. 2, т. 1“, а думите „до една година“ се заменят с „до 12 месеца“;\nб) алинея 2 се изменя така:\n„(2) Разрешението за работа на лицата по чл. 40, ал. 2, т. 2 се издава за срока на валидност на документа за продължително пребиваване, издаден от Министерството на вътрешните работи. Когато срокът на трудовия договор е по-кратък от срока на разрешението за продължително пребиваване, разрешението за работа се издава за срока на трудовия договор.“;\nв) създава се нова ал. 3:\n„(3) Срокът по ал. 2 може да бъде продължаван, ако не са отпаднали условията за първоначалното издаване.“;\nг) досегашната ал. 3 става ал. 4 и в нея думите „с до 12 месеца‘‘ се заменят с „до 6 месеца“ и накрая се поставя запетая и се добавя „при условие че са изпълнени изисквания на наредбата по чл. 5, ал. 3“;\nд) досегашните ал. 4 и 5 стават съответно ал. 5 и 6.\n9. В чл. 42, ал. 1 т. 3 се отменя.\n10. В чл. 43, ал. 1 т. 4 се отменя.\n11. В чл. 47, ал. 1 т. 6 се отменя.\n12. В чл. 49, ал. 2, т. 10 думата „съпрузи“ се заменя с „лица“.\n13. В § 1 от допълнителните разпоредби:\nа) точка 1 се изменя така:\n„1. „Висококвалифицирана заетост“ е наемане на работа на лице, което притежава висока професионална квалификация, представляваща:\nа) придобито висше образование, което се удостоверява с диплома, удостоверение или друг официален документ, издаден от компетентен орган, след обучение с продължителност не по-малка от три академични години, проведено от образователна институция, призната като висше училище от съответната държава, или\nб) когато се отнася за ръководители и специалисти в областта на осигуряването на информационни и комуникационни технологии – знания, умения и компетентности, удостоверени чрез официален документ, издаден от компетентен орган, за съответен професионален опит на длъжност, изискваща завършено висше образование, придобит най-малко три години в период на 7 години преди подаването на заявление за Синя карта на Европейския съюз, които имат отношение към длъжността, посочена в трудовия договор, и които принадлежат към Група 133 „Ръководители в областта на информационните и комуникационните технологии“ или Подклас 25 „Специалисти по информационни и комуникационни технологии“ от Националната класификация на професиите и длъжностите;\nв) когато се отнася за длъжности извън буква „б“ – знания, умения и компетентности, които са удостоверени чрез официален документ, издаден от компетентен орган, за поне 5 години професионален опит на длъжност, изискваща придобито висше образование, и които са свързани с длъжности или със сектора, посочени в трудовия договор.“;\nб) точки 27 – 28б се изменят така:\n„27. „Служител-стажант“ е лицето по смисъла на § 1, т. 26 от допълнителните разпоредби на Закона за чужденците в Република България.\n28. „Специалист“ е лицето по смисъла на § 1, т. 27 от допълнителните разпоредби на Закона за чужденците в Република България.\n28а. „Стажант“ е чужденецът по смисъла на § 1, т. 28 от допълнителните разпоредби на Закона за чужденците в Република България.\n28б. „Студент“ е чужденецът по смисъла на § 1, т. 29 от допълнителните разпоредби на Закона за чужденците в Република България.“;\nв) точка 28д се изменя така:\n„28д. „Ученик“ е чужденецът по смисъла на § 1, т. 30 от допълнителните разпоредби на Закона за чужденците в Република България.“;\nг) точка 35 се изменя така:\n„35. „Висока степен на професионални умения“ е:\nа) когато се отнася за ръководители и специалисти в областта на осигуряването на информационни и комуникационни технологии – знания, умения и компетентности, удостоверени чрез официален документ, издаден от компетентен орган, за съответен професионален опит на длъжност, изискваща завършено висше образование, придобит най-малко три години в период на 7 години преди подаването на заявление за Синя карта на ЕС, които имат отношение към длъжността, посочена в трудовия договор, и които принадлежат към Група 133 „Ръководители в областта на информационните и комуникационните технологии“ или Подклас 25 „Специалисти по информационни и комуникационни технологии“ от Националната класификация на професиите и длъжностите;\nб) когато се отнася за длъжности извън буква „а“ – знания, умения и компетентности, които са удостоверени чрез официален документ, издаден от компетентен орган, за поне 5 години професионален опит на длъжност, изискваща придобито висше образование, и които са свързани с длъжности или със сектора, посочени в трудовия договор.“\n§ 50.\n В Закона за здравето (обн., ДВ, бр. 70 от 2004 г.; изм., бр. 46, 76, 85, 88, 94 и 103 от 2005 г., бр. 18, 30, 34, 59, 71, 75, 80, 81, 95 и 102 от 2006 г., бр. 31, 41, 46, 53, 59, 82 и 95 от 2007 г., бр. 13, 102 и 110 от 2008 г., бр. 36, 41, 74, 82, 93, 99 и 101 от 2009 г., бр. 41, 42, 50, 59, 62, 98 и 100 от 2010 г., бр. 8, 9, 45 и 60 от 2011 г., бр. 38, 40, 54, 60, 82, 101 и 102 от 2012 г., бр. 15, 30, 66, 68, 99, 104 и 106 от 2013 г., бр. 1, 98 и 107 от 2014 г., бр. 9, 72, 80 и 102 от 2015 г., бр. 17, 27, 98 и 103 от 2016 г., бр. 58, 85 и 102 от 2017 г., бр. 18, 77, 91, 98 и 102 от 2018 г., бр. 24, 58, 99 и 101 от 2019 г., бр. 23, 28, 34, 44, 67, 103, 105 и 110 от 2020 г., бр. 21 от 2021 г., бр. 8, 17, 18, 32, 41, 58 и 62 от 2022 г.; Решение № 14 на Конституционния съд от 2022 г. – бр. 94 от 2022 г.; изм., бр. 102 и 104 от 2022 г., бр. 8, 66, 80, 86, 96 и 102 от 2023 г., бр. 35, 39 и 85 от 2024 г. и бр. 25 от 2025 г.) в чл. 83 се правят следните изменения и допълнения:\n1. Алинея 4 се изменя така:\n„(4) Чужденците, които пребивават продължително или краткосрочно в Република България, с изключение за чужденците, които попадат в кръга на задължително здравно осигурените по чл. 33 от Закона за здравното осигуряване, или преминават транзитно през нея, заплащат стойността на оказаната им медицинска помощ по цени, определени от лечебното заведение, при условия и по ред, регламентирани с наредба на министъра на здравеопазването, на министъра на външните работи и на министъра на правосъдието.“\n2. Създава се ал. 9:\n„(9) В случаите, в които чужденците влизат в Република България на основание събиране на семейство по реда на Закона за убежището и бежанците, по повод заявление за събиране на семейството, подадено повече от шест месеца след предоставяне на международна закрила, те са длъжни да притежават задължителна здравна застраховка.“\n§ 51.\n В Закона за Министерството на вътрешните работи (обн., ДВ, бр. 53 от 2014 г.; изм., бр. 98 и 107 от 2014 г., бр. 14, 24, 56 и 61 от 2015 г., бр. 81, 97, 98 и 103 от 2016 г., бр. 13 от 2017 г.; Решение № 4 на Конституционния съд от 2017 г. – бр. 26 от 2017 г.; изм., бр. 58, 97 и 103 от 2017 г., бр. 7 и 10 от 2018 г.; Решение № 10 на Конституционния съд от 2018 г. – бр. 48 от 2018 г.; изм., бр. 55 и 77 от 2018 г., бр. 7, 17, 34 и 58 от 2019 г., бр. 60 и 85 от 2020 г., бр. 20 от 2021 г., бр. 22, 56 и 62 от 2022 г., бр. 48, 67 и 84 от 2023 г. и бр. 18, 19, 33 и 70 от 2024 г.) се правят следните изменения и допълнения:\n1. В чл. 72, ал. 1:\nа) създава се нова т. 7:\n„7. установено като незаконно пребиваващо на територията на страната;“\nб) досегашната т. 7 става т. 8.\n2. В чл. 76, ал. 1, т. 2 думите „6 и 7“ се заменят с „6, 7 и 8“.\n3. В чл. 81, ал. 1, т. 1 думите „6 и 7“ се заменят с „6, 7 и 8“.\n§ 52.\n В Закона за туризма (обн., ДВ., бр. 30 от 2013 г.; изм., бр. 68 и 109 от 2013 г., бр. 40 от 2014 г., бр. 9, 14 и 79 от 2015 г., бр. 20, 43, 59 и 75 от 2016 г., бр. 58, 85 и 96 от 2017 г., бр. 37, 77 и 86 от 2018 г., бр. 17, 60 и 100 от 2019 г., бр. 13, 17, 21 и 60 от 2020 г., бр. 21 от 2021 г., бр. 102 от 2022 г., бр. 56, 80, 102 и 106 от 2023 г. и бр. 41 и 70 от 2024 г.) в чл. 116 се правят следните изменения и допълнения:\n1. В ал. 5 т. 1 се изменя така:\n„1. за туристи – граждани на Република България, на държава – членка на Европейския съюз, на държава – страна по Споразумението за Европейско икономическо пространство, или на Конфедерация Швейцария – пълният брой имена и административен идентификатор на физическото лице, посочени в документа за самоличност, вид, номер и дата на издаване на документа за самоличност, дата на регистрация и дата на отпътуване;“.\n2. В ал. 7:\nа) в т. 4 след думите „по ал. 5“ се добавя „съгласно Закона за защита на личните данни“;\nб) в т. 6 след думите „по ал. 5“ се добавя „съгласно Закона за защита на личните данни“.\n§ 53.\n В тримесечен срок от влизането в сила на този закон Министерският съвет привежда правилника за прилагане на закона в съответствие с него.\n§ 54.\n (1) Параграф 47, т. 4 и 11 влизат в сила от 9 декември 2025 г., а § 52 влиза в сила от 1 октомври 2025 г.\n(2) Параграф 47, т. 1, буква „б“ – относно чл. 14, ал. 4; т. 5 – относно чл. 55, ал. 5; т. 6, буква „б“ – относно чл. 59, ал. 4, и § 48, т. 7 влизат в сила след създаване на технически и организационни условия за издаване на документ за пребиваване на гражданин на Съюза.\nЗаконът е приет от 51-вото Народно събрание на 18 юни 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n3494"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166383",
    "meta": [],
    "text": "УКАЗ № 100\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за висшето образование, приет от 51-вото Народно събрание на 11 юни 2025 г.\nИздаден в \nСофия на 20 юни 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза допълнение на Закона за висшето образование\n(обн., ДВ, бр. 112 от 1995 г.; изм., бр. 28 от 1996 г., бр. 56 от 1997 г.; попр., бр. 57 от 1997 г.; изм., бр. 58 от 1997 г., бр. 60 от 1999 г.; попр., бр. 66 от 1999 г.; изм., бр. 111 и 113 от 1999 г., бр. 54 от 2000 г., бр. 22 от 2001 г., бр. 40 и 53 от 2002 г., бр. 48 и 70 от 2004 г., бр. 77, 83 и 103 от 2005 г., бр. 30, 36, 62 и 108 от 2006 г., бр. 41 от 2007 г., бр. 13, 43 и 69 от 2008 г., бр. 42, 74 и 99 от 2009 г., бр. 38, 50, 56, 63 и 101 от 2010 г., бр. 61 и 99 от 2011 г., бр. 60 и 102 от 2012 г., бр. 15, 63, 68 и 101 от 2013 г., бр. 54, 66 и 107 от 2014 г., бр. 56 и 79 от 2015 г., бр. 17 и 98 от 2016 г., бр. 17, 30, 86 и 98 от 2018 г., бр. 17 от 2020 г., бр. 18, 56 и 102 от 2022 г., бр. 108 от 2023 г., бр. 23, 25, 27 и 39 от 2024 г. и бр. 26 от 2025 г.)\n§ 1. \nВ чл. 18, ал. 1 се създава т. 5:\n„5. по предложение на Министерския съвет за висше училище, което трайно не осъществява учебен процес.“\n§ 2. \nВ чл. 26 се създава ал. 12:\n„(12) Разпоредбите на ал. 1 и 7 не се прилагат за факултети, които са открити и функционират по силата на международен договор.“\n§ 3. \nВ чл. 91, ал. 8, т. 2 накрая се добавя „съответно образователна и научна степен, с изключение на тези студенти и докторанти, които се обучават в приоритетни професионални направления или защитени специалности, както и на студенти, които имат сключен договор с работодател при условията и по реда на чл. 95а“.\n§ 4. \nВ § 4д от допълнителните разпоредби се създава т. 13:\n„13. „Трайно“ е срок от 6 месеца от ежегодния график на учебния процес.“\nЗаключителна разпоредба \n§ 5. \nПараграф 3 влиза в сила от 1 януари 2026 г.\nЗаконът е приет от 51-вото Народно събрание на 11 юни 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n3386"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166377",
    "meta": [],
    "text": "УКАЗ № 94\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за ратифициране на Споразумение за изпълнение на Програмата (Interreg VI-A) ИПП България – Сърбия 2021 – 2027 (CCI 2021TC16IPCB007), приет от 51-вото Народно събрание на 5 юни 2025 г.\n \nИздаден в \nСофия на 13 юни 2025 г. \n \nПрезидент на Републиката: \nРумен\n \nРадев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\nза ратифициране на Споразумение за изпълнение на Програмата (Interreg VI-A) ИПП България – Сърбия 2021 – 2027 \n(CCI 2021TC16IPCB007)\n \nЧлен единствен. \nРатифицира Споразумението за изпълнение на Програмата (Interreg VI-A) ИПП България – Сърбия 2021 – 2027 (CCI 2021TC16IPCB007) между правителството на Република България и правителството на Република Сърбия, подписано на 9 януари 2025 г. в София и на 29 януари 2025 г. в Белград.\n \nЗаключителна разпоредба\n \nПараграф единствен. \nЗаконът влиза в сила от деня на обнародването му в „Държавен вестник“.\n \nЗаконът е приет от 51-вото Народно събрание на 5 юни 2025 г. и е подпечатан с официалния печат на Народното събрание.\n \nПредседател на Народното събрание:\n Наталия Киселова\n \n3253"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166378",
    "meta": [],
    "text": "УКАЗ № 93\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за ратифициране на Споразумение за изпълнение на Програмата (Interreg VI-A) ИПП България – Турция 2021 – 2027 (CCI 2021TC16IPCB005), приет от 51-вото Народно събрание на 5 юни 2025 г.\n \nИздаден в \nСофия на 13 юни 2025 г. \n \nПрезидент на Републиката: \nРумен\n \nРадев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\nза ратифициране на Споразумение за изпълнение на Програмата (Interreg VI-A) ИПП България – Турция 2021 – 2027 \n(CCI 2021TC16IPCB005)\n \nЧлен единствен.\n Ратифицира Споразумението за изпълнение на Програмата (Interreg VI-A) ИПП България – Турция 2021 – 2027 (CCI 2021TC16IPCB005) между правителството на Република България и правителството на Турция, подписано за Република България на 11 декември 2024 г. в София и за Република Турция – на 2 януари 2025 г. в Анкара.\n \nЗаключителна разпоредба\n \nПараграф единствен.\n Законът влиза в сила от деня на обнародването му в „Държавен вестник“.\n \nЗаконът е приет от 51-вото Народно събрание на 5 юни 2025 г. и е подпечатан с официалния печат на Народното събрание.\n \nПредседател на Народното събрание:\n Наталия Киселова\n \n3254"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166129",
    "meta": [],
    "text": "УКАЗ № 92\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за мерките срещу финансирането на тероризма, приет от 51-вото Народно събрание на 4 юни 2025 г.\nИздаден в \nСофия на 13 юни 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за мерките срещу финансирането на тероризма\n(обн., ДВ, бр. 16 от 2003 г.; изм., бр. 31 от 2003 г., бр. 19 от 2005 г., бр. 59 от 2006 г., бр. 92 и 109 от 2007 г., бр. 28 и 36 от 2008 г., бр. 33 и 57 от 2011 г., бр. 38 и 102 от 2012 г., бр. 27 и 81 от 2016 г., бр. 7 и 27 от 2018 г., бр. 42 и 94 от 2019 г., бр. 69 от 2020 г., бр. 21 от 2021 г. и бр. 60 и 84 от 2023 г.)\n§ 1. \nНаименованието на закона се изменя така: „Закон за мерките срещу финансирането на тероризма и на разпространението на оръжия за масово унищожение“.\n§ 2. \nВ чл. 1 след думата „тероризма“ се добавя „и на разпространението на оръжия за масово унищожение“.\n§ 3. \nВ чл. 2 след думата „тероризма“ се добавя „или към финансиране на разпространението на оръжия за масово унищожение“.\n§ 4. \nВ чл. 3 се правят следните изменения:\n1. Алинея 1 се изменя така:\n„(1) Мерките по този закон са:\n1. блокиране на финансови средства и други активи;\n2. забрана за предоставяне на финансови услуги, финансови средства и други активи.“\n2. Алинея 2 се изменя така:\n„(2) Лицата, изпълнили мярка по ал. 1, включително в случаите на опит за извършване на сделка или операция с финансови средства и други активи, незабавно уведомяват за това министъра на вътрешните работи, министъра на финансите, председателя на Държавна агенция „Национална сигурност“ и Комисията за отнемане на незаконно придобитото имущество.“\n§ 5. \nВ чл. 4, ал. 2 думите „противодействие на корупцията и за“ се заличават.\n§ 6. \nВ чл. 4а се създава ал. 10:\n„(10) Физически лица, юридически лица, групи и организации, които са включени в Санкционния списък на Резолюция 1988 (2011) на Съвета за сигурност на Организацията на обединените нации и на последващите я резолюции, могат лично или чрез представител да подадат молба до Фокусната точка, създадена съгласно Резолюция 1730 (2006) на Съвета за сигурност на Организацията на обединените нации, за изключването си от този списък. Данните за контакт и за мандата на Фокусната точка, създадена съгласно Резолюция 1730 (2006) на Съвета за сигурност на Организацията на обединените нации, се публикуват на интернет страницата на Министерството на външните работи.“\n§ 7. \nСъздава се чл. 4а\n1\n:\n„Чл. 4а\n1\n. (1) Когато в резултат на обмена по чл. 4 или при изпълнение на други законоустановени функции на Държавна агенция „Национална сигурност“ се установи, че са отпаднали критериите, въз основа на които физически лица, юридически лица, групи и организации са били включени в санкционните списъци на резолюции на Съвета за сигурност на Организацията на обединените нации за разпространение на оръжия за масово унищожение или финансирането му, председателят на Държавна агенция „Национална сигурност“ съгласувано с министъра на вътрешните работи изготвя мотивирано становище до Министерския съвет за отправяне на предложение до Съвета за сигурност на Организацията на обединените нации за изключване на тези физически лица, юридически лица, групи и организации от санкционните списъци.\n(2) За изготвяне на предложението по ал. 1 се прилагат насоките и процедурите, приети съгласно Резолюция 1730 (2006) на Съвета за сигурност на Организацията на обединените нации.\n(3) Предложението по ал. 1 се отправя до Съвета за сигурност на Организацията на обединените нации от Министерския съвет чрез министъра на външните работи.\n(4) Физически лица, юридически лица, групи и организации, които са включени в санкционните списъци на резолюции на Съвета за сигурност на Организацията на обединените нации за разпространение на оръжия за масово унищожение или финансирането му, могат лично или чрез представител да подадат молба до Фокусната точка, създадена съгласно Резолюция 1730 (2006) на Съвета за сигурност на Организацията на обединените нации, за изключването си от тези списъци. Данните за контакт и за мандата на Фокусната точка, създадена съгласно Резолюция 1730 (2006) на Съвета за сигурност на Организацията на обединените нации, се публикуват на интернет страницата на Министерството на външните работи.“\n§ 8. \nВ чл. 4б се създават т. 4 и 5:\n„4. физически лица, юридически лица, групи и организации, спрямо които са наложени санкции за разпространение на оръжия за масово унищожение или финансирането му с регламент на Съвета на Европейския съюз;\n5. физически лица, юридически лица, групи и организации, посочени от Съвета за сигурност на Организацията на обединените нации като свързани с разпространение на оръжия за масово унищожение или финансирането му или спрямо които са наложени санкции за разпространение на оръжия за масово унищожение или финансирането му с резолюция на Съвета за сигурност на Организацията на обединените нации – след публикуване на информацията по чл. 5а, ал. 1, т. 5.“\n§ 9. \nВ чл. 4в се правят следните изменения: \n1. В ал. 1 думите „чл. 4б, т. 1“ се заменят с „чл. 4б, т. 1 и 4“.\n2. В ал. 2 думите „чл. 4б, т. 2 и 3“ се заменят с „чл. 4б, т. 2, 3 и 5“.\n§ 10.\n В чл. 5а, ал. 1 се създават т. 4 и 5:\n„4. приетите регламенти на Съвета на Европейския съюз за налагане на санкции за разпространение на оръжия за масово унищожение или за финансирането му;\n5. приетите резолюции на Съвета за сигурност на Организацията на обединените нации за налагане на санкции във връзка с разпространение на оръжия за масово унищожение или с неговото финансиране, както и за промени в списъците на лицата по тези резолюции.“\n§ 11.\n В чл. 5б, ал. 2 след думите „външните работи“ се поставя запетая и се добавя „Министерството на вътрешните работи“.\n§ 12.\n В чл. 6 се правят следните изменения и допълнения:\n1. Алинея 1 се изменя така:\n„(1) Блокират се всички финансови средства и други активи, които са собственост на лицата, посочени в чл. 4б, т. 2, 3 и 5, независимо в чие владение се намират, както и всички финансови средства и други активи, намиращи се във владение, държани или контролирани от лицата, посочени в чл. 4б, т. 2, 3 и 5, както и от лица, действащи от тяхно име и за тяхна сметка или по тяхно указание, с изключение на вещите и правата, върху които не може да се насочва принудително изпълнение.“\n2. В ал. 2:\nа) в текста преди т. 1 след думите „финансови средства и други“ се заличава думата „финансови“ и думите „или икономически ресурси“ се заличават;\nб) в т. 1 след числото „2“ се добавя „и 5“.\n3. В ал. 3 след думите „финансови средства и други“ се заличава думата „финансови“ и думите „или икономически ресурси“ се заличават.\n4. Създава се нова ал. 4:\n„(4) Изпълнението на мярката по ал. 1 спрямо лица по чл. 4б, т. 5 не спира последващите постъпления към блокираните финансови средства и други активи, дължими по договори, споразумения или задължения, които са сключени или възникнали преди настъпването на задължението за прилагане на мярка по ал. 1, като всички последващи постъпления също се блокират.“\n5. Досегашната ал. 4 става ал. 5 и се изменя така:\n„(5) Всичко придобито и генерирано от финансови средства и други активи, притежавани, намиращи се във владение, държани или контролирани от лицата, посочени в чл. 4б, т. 2, 3 и 5, както и от лица, действащи от тяхно име и за тяхна сметка или по тяхно указание, също се блокира от съответната дата по ал. 2.“\n6. Досегашната ал. 5 става ал. 6 и в нея:\nа) в текста преди т. 1 след думите „финансови средства и други“ се заличава думата „финансови“ и думите „или икономически ресурси“ се заличават;\nб) в т. 5 думите „чл. 4б, т. 2 и 3“ се заменят с „чл. 4б, т. 2, 3 и 5“;\nв) създава се т. 6:\n„6. извършване на други разходи, които могат да бъдат разрешени съгласно съответните резолюции на Съвета за сигурност на Организацията на обединените нации.“\n7. Досегашната ал. 6 става ал. 7 и в нея думите „ал. 5“ се заменят с „ал. 6 за лицата по чл. 4б, т. 3“, а след думата „срок“ се добавя „до“.\n8. Създава се ал. 8:\n„(8) Разрешението по ал. 6 за лица по чл. 4б, т. 2 и 5 се издава за всеки конкретен случай въз основа на мотивирана молба на заинтересованото лице, а когато се отнася до плащане на задължения към държавата – и по инициатива на министъра на финансите, след уведомяване на Съвета за сигурност на Организацията на обединените нации за намерението за издаване на разрешение и само при получено в отговор на уведомлението официално положително решение на Съвета за сигурност на Организацията на обединените нации в предвидения в съответната резолюция срок. Уведомяването по изречение първо се отправя до Съвета за сигурност на Организацията на обединените нации от министъра на вътрешните работи или оправомощено от него длъжностно лице чрез министъра на външните работи. Министърът на вътрешните работи или оправомощено от него длъжностно лице се произнася в срок до 48 часа от получаването на решението на Съвета за сигурност на Организацията на обединените нации.“\n9. Досегашната ал. 7 става ал. 9 и в нея думите „ал. 5“ се заменят с „ал. 6“.\n§ 13.\n В чл. 7 се правят следните изменения:\n1. Алинея 1 се изменя така:\n„(1) Забранява се на физическите и юридическите лица или други правни образувания да предоставят пряко или косвено финансови средства и други активи, както и финансови услуги на лица, посочени в чл. 4б, т. 2, 3 и 5, и на лица, действащи от тяхно име и за тяхна сметка или по тяхно указание, освен с разрешение, издадено при условията и по реда на чл. 6.“\n2. В ал. 2 думите „чл. 4б, т. 2 и 3“ се заменят с „чл. 4б, т. 2, 3 и 5“.\n§ 14.\n В чл. 8 се правят следните изменения:\n1. Алинея 1 се изменя така:\n„(1) Забраняват се сделките с блокирани финансови средства и други активи на лица, посочени в чл. 4б, т. 2, 3 и 5, както и на лица, действащи от тяхно име и за тяхна сметка или по тяхно указание, както и сделките по предоставянето на финансови средства и други активи на такива лица.“\n2. В ал. 4 след думата „други“ се заличава думата „финансови“, а след думата „активи“ се заличават думите „или икономически ресурси“.\n3. В ал. 5:\nа) в текста преди т. 1 след думата „други“ се заличава думата „финансови“, а след думата „активи“ се заличават думите „или икономически ресурси“;\nб) в т. 1 думите „чл. 5а, ал. 1, т. 2“ се заменят с „чл. 5а, ал. 1, т. 2 и 5“.\n§ 15.\n В чл. 9, ал. 6 в началото на второто изречение се добавя „Органите за надзор по § 1, т. 11 от допълнителните разпоредби на Закона за мерките срещу изпирането на пари“ и се поставя запетая, а думите „Органите на Национална агенция за приходите“ се заменят с „органите на Национална агенция за приходите“.\n§ 16.\n В чл. 9в се правят следните изменения и допълнения:\n1. Алинея 1 се изменя така:\n„(1) Предоставянето на информация в случаите по чл. 9, ал. 1 и 3 може да се извърши и по електронен път с квалифициран електронен подпис или с издаден от Държавна агенция „Национална сигурност“ сертификат за достъп, или чрез друг защитен канал за електронна комуникация. При получаване на информацията същата се регистрира с уникален номер.“\n2. Алинея 2 се изменя така:\n„(2) Условията и редът за издаване и използване на сертификата за достъп по ал. 1 и/или за регистрация за ползване на защитения канал за електронна комуникация, видовете документи и данните, които могат да се подават чрез използването на квалифициран електронен подпис, сертификат за достъп или чрез друг защитен канал за електронна комуникация, и редът за тяхното подаване по електронен път се определят с писмени указания на директора на дирекция „Финансово разузнаване“ на Държавна агенция „Национална сигурност“. Указанията се публикуват на интернет страницата на Държавна агенция „Национална сигурност“.“\n3. В ал. 3 след думите „Обменът на“ се добавя „класифицирана“.\n4. Създава се ал. 4:\n„(4) Обменът на информация по реда на чл. 9, ал. 6 и на чл. 9а и 9б, която не е класифицирана съгласно Закона за защита на класифицираната информация, може да се извършва и по реда на ал. 1 и 2.“\n§ 17.\n В чл. 11, ал. 2 навсякъде думите „финансови активи“ се заменят с „активи“ и думите „или икономически ресурси“ се заличават.\n§ 18.\n В чл. 12 се правят следните изменения и допълнения:\n1. В ал. 1, т. 1 думите „чл. 5а, ал. 1, т. 2“ се заменят с „чл. 5а, ал. 1, т. 2 и 5“.\n2. Създава се ал. 3:\n„(3) В случаите, когато спрямо лицата по чл. 4б, т. 5 са наложени и санкции за разпространение на оръжия за масово унищожение или финансирането му с регламент на Съвета на Европейския съюз, мерките по чл. 3, ал. 1 се преустановяват по реда на регламента.“\n§ 19.\n В чл. 13 след думата „тероризма“ се добавя „или финансиране на разпространение на оръжия за масово унищожение“.\n§ 20.\n В чл. 15 се правят следните изменения и допълнения:\n1. В ал. 1:\nа) в текста преди т. 1 след думите „нарушение на“ се добавя „чл. 3, ал. 2“ и се поставя запетая, думите „чл. 6, ал. 1 – 4“ се заменят с „чл. 6, ал. 1 – 5“, а след думите „чл. 7, ал. 1“ се добавя „чл. 8, ал. 1“ и се поставя запетая;\nб) в т. 1 числото „10 000“ се заменя с „15 000“;\nв) в т. 2 числото „50 000“ се заменя със „75 000“;\nг) в т. 3 числото „100 000“ се заменя със „150 000“.\n2. В ал. 2:\nа) в т. 1 числото „20 000“ се заменя с „30 000“;\nб) в т. 2 числото „100 000“ се заменя със „150 000“;\nв) в т. 3 числото „200 000“ се заменя с „300 000“.\n3. В ал. 3:\nа) в т. 1 числото „2 000 000“ се заменя с „3 000 000“;\nб) в т. 2 числото „2 000 000“ се заменя с „3 000 000“;\nв) в т. 3 числото „10 000 000“ се заменя с „15 000 000“.\n4. Алинея 4 се изменя така:\n„(4) Лице, което управлява и представлява лице по чл. 4 от Закона за мерките срещу изпирането на пари, както и лице, което отговаря за осъществяването или осъществява вътрешния контрол по изпълнението на задълженията на лице по чл. 4 от Закона за мерките срещу изпирането на пари и правилника за прилагането му, което извърши или допусне, или участва в извършване на нарушение по ал. 1, се наказва с глоба от 2000 до 20 000 лв., а при повторно нарушение – с глоба от 5000 до 40 000 лв.“.\n5. В ал. 5:\nа) в т. 1 числото „2 000 000“ се заменя с „3 000 000“;\nб) в т. 2 числото „10 000 000“ се заменя с „15 000 000“.\n6. Алинеи 8, 9 и 10 се отменят.\n7. Създава се ал. 11:\n„(11) Алинеи 1 – 7 се прилагат и за извършени или допуснати нарушения на чл. 2 и 5 от Регламент (ЕО) № 881/2002 на Съвета от 27 май 2002 г. за налагане на някои специфични ограничителни мерки, насочени срещу определени физически лица и образувания, свързани с Осама бен Ладен, мрежата на Ал Кайда и талибаните, и за отмяна на Регламент (ЕО) № 467/2001 на Съвета за забрана на износа на някои стоки и услуги за Афганистан, за засилване на забраната на полети и удължаване на замразяването на средства и други финансови ресурси по отношение на талибаните в Афганистан, чл. 3 и 8 от Регламент (ЕС) 753/2011 на Съвета от 1 август 2011 г. относно ограничителни мерки, насочени срещу определени лица, групи, предприятия и образувания, с оглед на положението в Афганистан (ОВ, L 199/1 от 2 август 2011 г.), чл. 2 и 4 от Регламент (ЕО) 2580/2001 на Съвета от 27 декември 2001 г. относно специалните ограничителни мерки за борба с тероризма, насочени срещу определени лица и образувания, чл. 34 и 50 от Регламент (ЕС) 2017/1509 на Съвета от 30 август 2017 г. за ограничителни мерки срещу Корейската народнодемократична република и за отмяна на Регламент (ЕО) № 329/2007 (ОВ, L 224/1 от 31 август 2017 г.), чл. 2 и 10 от Регламент (ЕС) 2016/1686 на Съвета от 20 септември 2016 г. за налагане на допълнителни ограничителни мерки, насочени срещу ИДИЛ (Даиш) и Ал-Кайда и физически и юридически лица, образувания или органи, свързани с тях (ОВ, L 255/1 от 21 септември 2016 г.), чл. 2 и 8 от Регламент (ЕС) 2024/386 на Съвета от 19 януари 2024 г. за установяване на ограничителни мерки срещу лицата, които подкрепят, улесняват или създават възможност за насилствени действия от страна на Хамас и Ислямски джихад в Палестина (ОВ, L 386 от 19 януари 2024 г.), и чл. 23, 23а, 29 и чл. 40 от Регламент (ЕС) № 267/2012 на Съвета от 23 март 2012 г. относно ограничителни мерки срещу Иран и за отмяна на Регламент (ЕС) № 961/2010 (ОВ, L 88/1 от 24 март 2012 г.).“\n§ 21.\n Създава се чл. 17:\n„Чл. 17. При определяне на вида и размера на глобите и имуществените санкции административнонаказващият орган отчита всички обстоятелства, които са от значение, включително приложимите обстоятелства по чл. 123а, ал. 1 от Закона за мерките срещу изпирането на пари, при условията и по реда на чл. 123а, ал. 3 от същия закон.\n(2) За нарушения на този закон не се прилага чл. 28, ал. 1 – 6 от Закона за административните нарушения и наказания.“\n§ 22.\n Създава се чл. 18:\n„Чл. 18. В случаите по чл. 15, ал. 2 и 3, когато нарушението е извършено от лице по чл. 4 от Закона за мерките срещу изпирането на пари, по предложение на председателя на Държавна агенция „Национална сигурност“ или на министъра на вътрешните работи, или по своя инициатива органът, който е компетентен да отнеме разрешението или лиценза, съответно да заличи регистрацията за извършване на дейност на лице по чл. 4 от Закона за мерките срещу изпирането на пари, може да ограничи, спре или да отнеме лиценза, съответно да спре, прекрати или заличи регистрацията, или да отнеме издаденото разрешение или удостоверение за извършване на отделни сделки или действия на лицето, при условията и по реда на Административнопроцесуалния кодекс и съответния закон.“\n§ 23.\n Създава се чл. 19:\n„Чл. 19. При установени нарушения на този закон, извършени от лице по чл. 4 от Закона за мерките срещу изпирането на пари, директорът на дирекция „Финансово разузнаване“ на Държавна агенция „Национална сигурност“ може да разпореди на лицето да преустанови нарушението и да предприеме конкретни мерки, необходими за отстраняването му, като определи срок за предприемането им.“\n§ 24.\n Създава се чл. 20:\n„Чл. 20. (1) Държавна агенция „Национална сигурност“, Българската народна банка, Комисията за финансов надзор, Националната агенция за приходите и Комисията за регулиране на съобщенията публикуват своевременно на официалните си интернет страници информация за влезлите в сила актове за прилагане на предвидените в този закон принудителни административни мерки и наказателни постановления, с които са наложени наказания за нарушения на този закон. В публикациите се съдържа информация за нарушителя, вида и естеството на нарушението и вида на наложената мярка или наказание и неговия размер. На публикуване подлежи и информация за съдебните актове, с които са отменени влезли в сила наказателни постановления след възобновяване на административнонаказателното производство по чл. 70 от Закона за административните нарушения и наказания.\n(2) Публикуването по ал. 1 се извършва при условията и по реда на чл. 122 от Закона за мерките срещу изпирането на пари.\n(3) Дирекция „Финансово разузнаване“ на Държавна агенция „Национална сигурност“ или съответният орган за надзор по ал. 1 информира Европейския банков орган за всички наложени на лица по чл. 4, т. 1 – 11 от Закона за мерките срещу изпирането на пари административни наказания за нарушения на този закон във връзка с финансирането на тероризма, както и за всички приложени спрямо тези лица принудителни административни мерки по този закон, включително за всяко обжалване по тях и резултатите от него.“\n§ 25.\n Създава се чл. 21:\n„Чл. 21. Актовете по чл. 18 и 19 се обжалват по реда на Административнопроцесуалния кодекс.“\n§ 26.\n В параграф 1 от допълнителните разпоредби се правят следните изменения и допълнения:\n1. В т. 1 след думите „други финансови услуги“ запетаята се заменя с точка и запетая и се добавя „всякакви услуги, свързани с виртуални активи“.\n2. Точка 2 се изменя така:\n„2. „Финансови средства и други активи“ са: всякакви активи, включително, но не само, финансови активи, икономически ресурси, включително нефт и други природни ресурси, имущество от всякакъв вид независимо материално или нематериално, движимо или недвижимо, придобито по всякакъв начин, както и юридически документи или инструменти под всякаква форма, включително електронни или дигитални, удостоверяващи право на собственост или други права върху него, включително, но не само, банкови кредити, пътнически чекове, банкови чекове, парични преводи, дялове, ценни книжа, облигации, менителници, акредитиви и всякакви лихви, дивиденти или друг доход или стойност, натрупани от или генерирани от такива средства или други активи, както и всякакви други активи, които потенциално могат да бъдат използвани за получаване на финансови средства, стоки или услуги.“\nЗаключителни разпоредби\n§ 27.\n В 6-месечен срок от влизането в сила на този закон министърът на финансите привежда в съответствие с него наредбата по чл. 9а, ал. 8 от Закона за мерките срещу изпирането на пари.\n§ 28.\n В 6-месечен срок от влизането в сила на този закон министърът на правосъдието привежда в съответствие с него наредбата по чл. 9б, ал. 8 от Закона за мерките срещу изпирането на пари.\n§ 29.\n В 6-месечен срок от влизането в сила на този закон министърът на вътрешните работи привежда в съответствие с него наредбата по чл. 9в, ал. 8 от Закона за мерките срещу изпирането на пари.\n§ 30.\n Лицата, вписани до влизането в сила на този закон в регистрите по чл. 9а – 9в от Закона за мерките срещу изпирането на пари, привеждат дейността си в съответствие с този закон в 6-месечен срок от влизането му в сила. \n§ 31.\n Агенцията по вписванията осигурява техническа възможност за ограничаване на достъпа до вписаните обстоятелства по чл. 63, ал. 4 и чл. 63а, ал. 2 във връзка с ал. 1 от Закона за мерките срещу изпирането на пари в търговския регистър и регистъра на юридическите лица с нестопанска цел и в регистър БУЛСТАТ на лицата, които не попадат в категориите по чл. 63б от Закона за мерките срещу изпирането на пари, в срок до 30 месеца от обнародването на този закон.\n§ 32.\n В Закона за мерките срещу изпирането на пари (обн., ДВ, бр. 27 от 2018 г.; изм., бр. 94 от 2018 г., бр. 17, 34, 37, 42 и 94 от 2019 г., бр. 18 и 69 от 2020 г., бр. 7, 17 и 21 от 2021 г., бр. 25 и 32 от 2022 г., бр. 60, 82 и 84 от 2023 г. и бр. 70 от 2024 г.) се правят следните изменения и допълнения:\n1. В чл. 9г:\nа) в ал. 1, т. 5 думите „за него“ се заличават и след думата „данни“ се добавя „за него и обвързаните с него лица“;\nб) в ал. 3:\nаа) точка 2 се отменя;\nбб) точка 3 се изменя така:\n„3. по т. 2 – 5 – с декларация с нотариална заверка на подписа.“\n2. В чл. 16, ал. 2 след думите „установения риск“ се добавя „и вида и обема на извършваната от клиента дейност“ и се поставя запетая.\n3. В чл. 22а:\nа) досегашният текст става ал. 1;\nб) създава се ал. 2:\n„(2) В случаите по ал. 1 лицата по чл. 4 уведомяват дирекция „Финансово разузнаване“ на Държавна агенция „Национална сигурност“ по реда на чл. 72 или на чл. 9 от Закона за мерките срещу финансирането на тероризма и на разпространението на оръжия за масово унищожение. По отношение на съществуващи клиенти се актуализира и рисковият профил на клиента по чл. 98, ал. 9.“\n4. Член 44 се изменя така:\n„Чл. 44. (1) Преди установяване на кореспондентски отношения с институция-респондент от друга държава лицата по чл. 4:\n1. прилагат мерките по чл. 10, т. 1 – 3 и 5, като се отчита рискът, свързан с отношенията, и се поддържа актуална информацията, събрана чрез тези мерки;\n2. събират достатъчно информация за институцията-респондент, позволяваща им да разберат напълно характера на дейността, както и определят репутацията на институцията и качеството на извършвания по отношение на същата надзор, включително дали е била обект на разследвания за изпиране на пари и финансиране на тероризъм, или на надзорни мерки въз основа на публично достъпна информация;\n3. оценяват вътрешните механизми за контрол срещу изпирането на пари и финансирането на тероризъм, прилагани от институцията-респондент;\n4. създават организация, според която установяването на нови кореспондентски отношения да се извършва само след предварително одобряване от служител на висша ръководна длъжност на лицето по чл. 4;\n5. определят и документират отговорностите на всяка от двете кореспондиращи си институции по прилагането на мерките срещу изпирането на пари и финансирането на тероризъм.\n(2) В случаите по ал. 1, когато достъп до кореспондентската сметка на лицето по чл. 4 имат и трети лица – клиенти на институцията-респондент, лицето по чл. 4 е длъжно да се увери, че институцията-респондент е проверила идентификацията и извършва постоянна комплексна проверка на клиентите, които имат пряк достъп до сметките на лицето по чл. 4, и че при поискване институцията-респондент може незабавно да предостави на лицето по чл. 4 съответните данни от комплексната проверка на клиента.“\n5. В чл. 48а, в ал. 1 и 2 след думите „използването на нови“ се добавя „или развиващи се“.\n6. Създава се чл. 48б:\n„Чл. 48б. Лицата по чл. 4 предприемат подходящи действия за управление и ограничаване на установените рискове от изпиране на пари или финансиране на тероризъм, произтичащи от въвеждането на нови продукти, бизнес практики и механизми за доставка, както и от използването на нови или развиващи се технологии при нови или вече съществуващи продукти, бизнес практики и механизми за доставка.“\n7. В чл. 54:\nа) в ал. 1 думите „необходим за установяване на“ се заменят със „съдържащ“;\nб) в ал. 4:\nаа) точка 8 се изменя така:\n„8. вида и състава на контролните органи, органите на управление и представителство, включително имената на членовете им, а когато някои от последните са юридически лица или други правни образувания – имената на физическите лица, осъществяващи контрола, управлението или представителството;“\nбб) точка 9 се отменя;\nв) алинея 11 се отменя.\n8. В чл. 59 се създава ал. 5:\n„(5) Алинеи 1 – 4 се прилагат и при идентифициране и проверка на идентификацията на физическо лице, което е действителен собственик на клиент – юридическо лице или друго правно образувание, което упражнява контрол чрез други средства.“\n9. Създава се чл. 63б:\n„Чл. 63б. Вписаните в търговския регистър и регистъра на юридическите лица с нестопанска цел и в регистър БУЛСТАТ обстоятелства по чл. 63, ал. 4 и чл. 63а, ал. 2 във връзка с чл. 63а, ал. 1 са достъпни във всички случаи за:\n1. компетентните органи по този закон и дирекция „Финансово разузнаване“ на Държавна агенция „Национална сигурност“, без никакви ограничения;\n2. задължените субекти по този закон в рамките на комплексната проверка на клиента;\n3. всяко лице или организация, които могат да докажат наличието на законен интерес.“\n10. В чл. 65, ал. 1, изречение второ след думата „власт“ съюзът „и“ се заменя със запетая и след думата „идентифицират“ се добавя „и извършват проверка на идентификацията на“.\n11. В чл. 79:\nа) алинея 1 се изменя така:\n„(1) Предоставянето на информация в случаите по чл. 72, 74, 76 – 78, чл. 104, ал. 2, чл. 106, ал. 5, чл. 107, ал. 4 и чл. 110, ал. 4 и 5 може да се извърши и по електронен път с квалифициран електронен подпис или с издаден от Държавна агенция „Национална сигурност“ сертификат за достъп, или чрез друг защитен канал за електронна комуникация. При получаване на информацията същата се регистрира с уникален номер.“;\nб) алинея 2 се изменя така:\n„(2) Условията и редът за издаване и използване на сертификата за достъп по ал. 1 и/или за регистрация за ползване на защитения канал за електронна комуникация, видовете документи и данните, които могат да се подават чрез използването на квалифициран електронен подпис, сертификат за достъп или чрез друг защитен канал за електронна комуникация, и редът за тяхното подаване по електронен път се определят с писмени указания на директора на дирекция „Финансово разузнаване“ на Държавна агенция „Национална сигурност“. Указанията се публикуват на интернет страницата на Държавна агенция „Национална сигурност“.“;\nв) в ал. 3 след думите „Обменът на“ се добавя „класифицирана“;\nг) създава се ал. 4:\n„(4) Обменът на информация по реда на чл. 73, 75, 87 и 88, която не е класифицирана съгласно Закона за защита на класифицираната информация, може да се извършва и по реда на ал. 1 и 2.“\n12. В чл. 87:\nа) алинея 1 се отменя;\nб) в ал. 2 думите „по ал. 1“ се заличават.\n13. В чл. 88:\nа) алинея 1 се изменя така:\n„(1) Органите за надзор са длъжни да предоставят информация на дирекция „Финансово разузнаване“ на Държавна агенция „Национална сигурност“ незабавно, ако при осъществяване на надзорната си дейност установят факти и обстоятелства, които може да са свързани с изпиране на пари.“;\nб) създава се нова ал. 2:\n„(2) Органите на Националната агенция за приходите и митническите органи са длъжни да предоставят информация на дирекция „Финансово разузнаване“ на Държавна агенция „Национална сигурност“ незабавно, ако при осъществяване на законоустановените си функции установят факти и обстоятелства, които може да са свързани с изпиране на пари.“;\nв) създава се ал. 3:\n„(3) Дирекция „Финансово разузнаване“ на Държавна агенция „Национална сигурност“ може да получи информация за изпиране на пари освен от лицата по чл. 4 и органите по ал. 1 и 2, и от друг държавен орган.“;\nг) досегашната ал. 2 става ал. 4 и в нея думите „ал. 1“ се заменят с „ал. 1 – 3“.\n14. В чл. 96, ал. 1, т. 2 след думите „използването на нови“ се добавя „или развиващи се“.\n15. В чл. 110, ал. 4, т. 1 думите „чл. 9а, 9б, 9в“ се заменят с „чл. 9г“.\n16. В чл. 114, ал. 1, т. 3 след думите „на място“ се добавя „в съответствие с оценката на риска“.\n17. В чл. 116 думите „чл. 9 – 9в“ се заменят с „чл. 9, 9г“.\n18. В чл. 116а:\nа) в ал. 1:\nаа) в т. 1 числото „10 000“ се заменя с „15 000“;\nбб) в т. 2 числото „50 000“ се заменя със „75 000“;\nб) в ал. 2:\nаа) в т. 1 числото „20 000“ се заменя с „30 000“;\nбб) в т. 2 числото „100 000“ се заменя със „150 000“;\nв) в ал. 3:\nаа) в т. 1 числото „50 000“ се заменя със „75 000“;\nбб) в т. 2 числото „500 000“ се заменя със „750 000“.\n19. В чл. 117:\nа) алинея 1 се изменя така:\n„(1) Лице, което управлява и представлява лице по чл. 4, както и лице, което отговаря за осъществяването или осъществява вътрешния контрол по изпълнението на задълженията на лице по чл. 4 по този закон и правилника за прилагането му, което извърши или допусне, или участва в извършването на нарушение по чл. 116, ал. 1, се наказва с глоба от 1000 до 15 000 лв., а при повторно нарушение – с глоба от 2000 до 30 000 лв.“;\nб) в ал. 2:\nаа) в т. 1 числото „2 000 000“ се заменя с „3 000 000“;\nбб) в т. 2 числото „10 000 000“ се заменя с „15 000 000“.\n20. В чл. 119:\nа) алинея 1 се изменя така:\n„(1) Лице, което управлява и представлява лице по чл. 4, както и лице, което отговаря за осъществяването или осъществява вътрешния контрол по изпълнението на задълженията на лице по чл. 4 по този закон и правилника за прилагането му, което извърши или допусне, или участва в извършването на нарушение по чл. 118, ал. 1, се наказва с глоба от 500 до 7500 лв., а при повторно нарушение – с глоба от 1000 до 15 000 лв.“;\nб) в ал. 2:\nаа) в т. 1 числото „20 000“ се заменя с „30 000“;\nбб) в т. 2 числото „50 000“ се заменя със „75 000“.\n21. В чл. 120, ал. 3 числото „1000“ са заменя с „1500“, а числото „2000“ се заменя с „3000“.\n22. В чл. 123а, ал. 2 думите „чл. 52 – 53“ се заменят с „чл. 52 – 54“, а думите „от този закон и нарушения на Закона за мерките срещу финансиране на тероризма“ се заличават.\n23. Член 125 се изменя така:\n„Чл. 125. При условията на чл. 116, ал. 2 и 3, по предложение на председателя на Държавна агенция „Национална сигурност“ или на министъра на вътрешните работи, или по своя инициатива органът, който е компетентен да отнеме разрешението или лиценза, съответно да заличи регистрацията за извършване на дейност на лице по чл. 4, може да ограничи, спре или отнеме лиценза, съответно да спре, прекрати или заличи регистрацията, или да отнеме издаденото разрешение или удостоверение за извършване на отделни сделки или действия на лицето при условията и по реда на Административнопроцесуалния кодекс и съответния закон.“\n24. В § 1 от допълнителните разпоредби се създава т. 32:\n„32. „Обвързани лица“ са:\nа) лицата – членове на ръководен орган на едно и също юридическо лице;\nб) юридическото лице и неговият действителен собственик;\nв) лице – член на ръководен орган в юридическо лице, и действителният собственик на юридическото лице;\nг) физическите лица, които съвместно са действителни собственици на юридическо лице;\nд) съпрузите, роднините по права линия без ограничения, роднините по съребрена линия до трета степен включително и роднините по сватовство до трета степен включително, както и всички други физически лица, които се намират в тесни делови взаимоотношения.“\n25. Навсякъде в закона думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 33.\n В Закона за пазарите на финансови инструменти (обн., ДВ, бр. 15 от 2018 г.; изм., бр. 16, 24 и 98 от 2018 г., бр. 17, 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г., бр. 8, 65, 66 и 85 от 2023 г. и бр. 70 и 79 от 2024 г.) се правят следните изменения и допълнения:\n1. В чл. 276:\nа) в ал. 2 думите „пазарен оператор или регулиран пазар извършва сделки или операции в нарушение на Закона за мерките срещу изпирането на пари и на актовете по прилагането му“ се заменят с „както и член на управителен или контролен орган на инвестиционен посредник са извършили или извършват нарушение на Закона за мерките срещу изпирането на пари, Закона за мерките срещу финансирането на тероризма и на разпространението на оръжия за масово унищожение и на актовете по прилагането им“;\nб) създават се ал. 20 и 21:\n„(20) При определянето на вида на принудителната мярка по ал. 2 комисията, съответно заместник-председателят, взема предвид обстоятелствата по чл. 123а, ал. 1 и 3 от Закона за мерките срещу изпирането на пари. \n(21) Комисията, съответно заместник-председателят, оповестява на интернет страницата на комисията всяка приложена принудителна административна мярка по ал. 2 при спазване на чл. 122 от Закона за мерките срещу изпирането на пари.“\n2. В чл. 296, ал. 2 след думите „ал. 1“ се добавя „както и при определянето на вида на принудителна административна мярка“ и се поставя запетая.\n3. В останалите текстове на закона думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 34.\n В Закона за дейността на колективните инвестиционни схеми и на други предприятия за колективно инвестиране (обн., ДВ, бр. 77 от 2011 г.; изм., бр. 21 от 2012 г., бр. 109 от 2013 г., бр. 27 от 2014 г., бр. 22 и 34 от 2015 г., бр. 42, 76 и 95 от 2016 г., бр. 62, 95 и 103 от 2017 г., бр. 15, 20, 24, 27 и 77 от 2018 г., бр. 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г., бр. 65, 84, 85 и 106 от 2023 г. и бр. 70 и 79 от 2024 г.) се правят следните изменения и допълнения:\n1. В чл. 180, ал. 1, т. 6 след думите „Закона за мерките срещу изпирането на пари“ се поставя запетая и се добавя „Закона за мерките срещу финансирането на тероризма и на разпространението на оръжия за масово унищожение“.\n2. В чл. 264:\nа) в ал. 9 думите „извършва сделки или операции в нарушение на Закона за мерките срещу изпирането на пари и на актовете по прилагането му“ се заменят с „както и член на техен управителен или на контролен орган са извършили или извършват нарушение на Закона за мерките срещу изпирането на пари, Закона за мерките срещу финансирането на тероризма и на разпространението на оръжия за масово унищожение и на актовете по прилагането им“;\nб) създават се ал. 10 и 11:\n„(10) При определянето на вида на принудителната мярка по ал. 9 комисията, съответно заместник-председателят, взема предвид обстоятелствата по чл. 123а, ал. 1 и 3 от Закона за мерките срещу изпирането на пари.\n(11) Комисията, съответно заместник-председателят, оповестява на интернет страницата на комисията всяка приложена принудителна административна мярка по ал. 9 при спазване на чл. 122 от Закона за мерките срещу изпирането на пари.“\n3. В чл. 273а, ал. 2 след думите „ал. 1“ се поставя запетая, добавя се „както и при определянето на вида на принудителна административна мярка“ и се поставя запетая.\n4. Навсякъде в закона думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 35.\n В Кодекса за застраховането (обн., ДВ, бр. 102 от 2015 г.; изм., бр. 62, 95 и 103 от 2016 г., бр. 8, 62, 63, 85, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 17, 42 и 83 от 2019 г., бр. 26, 28 и 64 от 2020 г., бр. 21 от 2021 г., бр. 16 и 25 от 2022 г., бр. 66, 68, 80, 84 и 85 от 2023 г. и бр. 70 и 79 от 2024 г.) се правят следните изменения и допълнения:\n1. В чл. 40, ал. 2:\nа) в т. 8 след думите „чл. 80“ се добавя „и 81“;\nб) в т. 11 думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n2. В чл. 68:\nа) в ал. 7:\nаа) в т. 5 думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“;\nбб) създава се т. 6:\n„6. въз основа на събраните за заявителя и неговите обвързани лица данни, както и за връзките между тях, не дава основание за съмнение относно неговата надеждност и пригодност и възможност за възникване на конфликт на интереси.“;\nб) алинея 13 се изменя така:\n„(13) За оценка на придобиване или увеличаване на квалифицирано участие се прилагат и изискванията на насоки, за които комисията е взела решение за прилагането им, съгласно чл. 13, ал. 1, т. 26 от Закона за Комисията за финансов надзор.“\n3. В чл. 72 се създава ал. 3:\n„(3) Комисията извършва текуща оценка на спазването на критериите по чл. 68, ал. 7 от страна на лицата, притежаващи квалифицирани участия в застрахователно или презастрахователно акционерно дружество.“\n4. В чл. 587:\nа) в ал. 1 се създава т. 5:\n„5. нарушаване разпоредбите на Закона за мерките срещу изпирането на пари и на Закона за мерките срещу финансирането на тероризма и на разпространението на оръжия за масово унищожение, както и на актовете по прилагането им.“;\nб) в ал. 7 думите „1 – 4“ се заменят с „1 – 5“;\nв) създават се ал. 13 и 14:\n„(13) В случаите по ал. 1, т. 5 при определянето на вида на принудителната мярка комисията, съответно заместник-председателят, взема предвид обстоятелствата по чл. 123а, ал. 1 и 3 от Закона за мерките срещу изпирането на пари.\n(14) Комисията, съответно заместник-председателят, оповестява на интернет страницата на комисията всяка приложена принудителна административна мярка за нарушаване на разпоредбите на Закона за мерките срещу изпирането на пари и на Закона за мерките срещу финансирането на тероризма и на разпространението на оръжия за масово унищожение, както и на актовете по прилагането им, при спазване на чл. 122 от Закона за мерките срещу изпирането на пари.“\n5. В чл. 588 се създава ал. 6:\n„(6) При откриване на производство по прилагане в случаите по чл. 587, ал. 1, т. 5 на принудителна административна мярка комисията, съответно заместник-председателят, уведомява Държавна агенция „Национална сигурност“.\n6. В чл. 648, ал. 2 след думите „ал. 1“ се поставя запетая, добавя се „както и при определянето на вида на принудителна административна мярка“ и се поставя запетая.\n7. В останалите текстове на кодекса думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 36.\n В Кодекса за социално осигуряване (обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г., бр. 2, 16, 27, 66, 67, 70, 79 и 82 от 2024 г. и бр. 25 от 2025 г.) се правят следните изменения и допълнения:\n1. В чл. 344:\nа) алинея 5 се изменя така:\n„(5) Мерките по ал. 1 и 2 се прилагат и в случаите на нарушение на:\n1. Закона за мерките срещу изпирането на пари, Закона за мерките срещу финансирането на тероризма и на разпространението на оръжия за масово унищожение и на актовете по прилагането им;\n2. акт на орган на Европейския съюз с пряко действие, с който се възлагат задължения на лицата по ал. 4 във връзка с дейността по допълнително социално осигуряване.“;\nб) създават се ал. 10 – 12:\n„(10) При откриване на производство по прилагане на принудителна административна мярка по ал. 5, т. 1 комисията, съответно заместник-председателят на комисията, уведомява Държавна агенция „Национална сигурност“.\n(11) В случаите по ал. 5, т. 1 при определянето на вида на принудителната мярка комисията, съответно заместник-председателят на комисията, взема предвид обстоятелствата по чл. 123а, ал. 1 и 3 от Закона за мерките срещу изпирането на пари.\n(12) Комисията, съответно заместник-председателят на комисията, оповестява на интернет страницата на комисията всяка приложена принудителна административна мярка за нарушение на Закона за мерките срещу изпирането на пари и на Закона за мерките срещу финансирането на тероризма и на разпространението на оръжия за масово унищожение, както и на актовете по прилагането им, при спазване на чл. 122 от Закона за мерките срещу изпирането на пари.“\n2. Навсякъде в кодекса думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 37.\n В Закона за пощенските услуги (обн., ДВ, бр. 64 от 2000 г.; изм., бр. 112 от 2001 г., бр. 45 и 76 от 2002 г., бр. 26 от 2003 г., бр. 19, 88, 99 и 105 от 2005 г., бр. 34, 37, 80 и 86 от 2006 г., бр. 41, 53 и 109 от 2007 г., бр. 109 от 2008 г., бр. 35, 87 и 93 от 2009 г., бр. 101 и 102 от 2010 г., бр. 105 от 2011 г., бр. 38 от 2012 г., бр. 61 от 2014 г., бр. 81 и 95 от 2016 г., бр. 97 от 2017 г., бр. 77 от 2018 г., бр. 53 и 100 от 2019 г., бр. 31 от 2022 г., бр. 66 и 84 от 2023 г. и бр. 79 от 2024 г.) се правят следните изменения и допълнения:\n1. В чл. 15:\nа) в ал. 1 т. 8 се изменя така:\n„8. разработва и поддържа регистър на пощенските кодове, както и приема система за образуване на пощенските кодове на мрежата на пощенския оператор със задължение за извършване на универсалната пощенска услуга и на другите пощенски оператори; обстоятелствата, които се вписват в регистъра, условията и редът за създаването, поддържането и ползването на регистъра се определят с наредба на Министерския съвет по предложение на Комисията за регулиране на съобщенията.“;\nб) в ал. 5 думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n2. В чл. 47, ал. 2, т. 4:\nа) в буква „д“ думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“;\nб) в буква „е“ след думите „собственици на заявителя“ се поставя запетая и се добавя „както и свързаните с тях лица“;\nв) буква „и“ се отменя.\n3. В чл. 57, ал. 1:\nа) в т. 4 думите „чл. 15, ал. 8 от Закона за мерките срещу финансирането на тероризма“ се заменят с „чл. 18 от Закона за мерките срещу финансирането на тероризма и на разпространението на оръжия за масово унищожение“;\nб) в т. 5 накрая думите „и „и“ се заличават.\n4. Създава се нов чл. 58:\n„Чл. 58. (1) За неизпълнение на Закона за мерките срещу изпирането на пари или на Закона за мерките срещу финансирането на тероризма и на разпространението на оръжия за масово унищожение и на актовете по прилагането им Комисията за регулиране на съобщенията с мотивирано решение може да наложи една или повече от следните принудителни административни мерки:\n1. да отправи предупреждение към пощенския оператор;\n2. да разпореди преустановяване на неизпълнението и/или отстраняване на неговите последици, и/или привеждане дейността на пощенския оператор, притежаващ индивидуална лицензия за извършване на услуги по чл. 39, т. 3, в съответствие с посочените актове;\n3. да забрани осъществяването на услуга от обхвата на индивидуалната лицензия по чл. 39, т. 3 за срок до 6 месеца;\n4. да разпореди на пощенския оператор, притежаващ индивидуална лицензия за извършване на услуги по чл. 39, т. 3, да освободи едно или повече лица, оправомощени да управляват и представляват съответното лице, и да отнеме управителните и представителните му права до освобождаването му, включително да наложи временна забрана на лицето или на лицата да заемат длъжности в пощенски оператор.\n(2) При определяне на вида на принудителната мярка по ал. 1 Комисията за регулиране на съобщенията взема предвид обстоятелствата по чл. 123а, ал. 1 и 3 от Закона за мерките срещу изпирането на пари.\n(3) На интернет страницата на Комисията за регулиране на съобщенията се публикува всяка приложена принудителна административна мярка по ал. 1 при спазване на чл. 122 от Закона за мерките срещу изпирането на пари.\n(4) При откриване на производство по прилагане на принудителна административна мярка по ал. 1 се уведомява Държавна агенция „Национална сигурност“.\n(5) Обжалването на решението по ал. 1 не спира неговото изпълнение.\n(6) Председателят на Комисията за регулиране на съобщенията може да отправи препоръка към пощенския оператор, притежаващ индивидуална лицензия за извършване на услуги по чл. 39, т. 3, относно правилното прилагане на посочените в ал. 1 актове.“\n5. В чл. 95а:\nа) досегашният текст става ал. 1 и в нея след думите „чл. 95“ се поставя запетая и се добавя „ал. 1“;\nб) създава се ал. 2:\n„(2) Оправомощените служители по ал. 1 имат правата съгласно глава девета от Закона за мерките срещу изпиране на пари.“\n6. В чл. 95б т. 3 се изменя така:\n„3. дават задължителни предписания за отстраняване на несъответствия с този закон, Закона за мерките срещу изпирането на пари, Закона за мерките срещу финансирането на тероризма и на разпространението на оръжия за масово унищожение и актовете по прилагането им.“\n7. В чл. 96, ал. 1 думите „чл. 95а, т. 4“ се заменят с „чл. 95а, ал. 1, т. 4“.\n8. В § 1 от допълнителната разпоредба се създават т. 38 и 39:\n„38. „Свързани лица“ по чл. 47, ал. 2, т. 4, буква „е“ е понятие по смисъла на § 1 от допълнителните разпоредби на Търговския закон.\n39. „Действителен собственик“ по чл. 43, ал. 1, т. 12 и чл. 47, ал. 2, буква „д“ и буква „е“ е понятие по смисъла на § 2 от допълнителните разпоредби на Закона за мерките срещу изпирането на пари.“\n9. В останалите текстове на закона думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 38.\n В Закона за хазарта (обн., ДВ, бр. 26 от 2012 г.; изм., бр. 54, 82 и 94 от 2012 г., бр. 68 от 2013 г., бр. 1 и 105 от 2014 г., бр. 61 и 79 от 2015 г., бр. 74 и 98 от 2016 г., бр. 103 от 2017 г., бр. 42 от 2019 г., бр. 14, 69 и 104 от 2020 г., бр. 11 и 14 от 2021 г., бр. 61 от 2022 г., бр. 84, 106 и 108 от 2023 г. и бр. 41, 42 и 70 от 2024 г.) се правят следните изменения и допълнения:\n1. В чл. 8:\nа) алинея 1 се изменя така:\n„(1) Лиценз за организиране на хазартна игра, за производство, разпространение и сервиз и за внос, разпространение и сервиз на игрално оборудване за хазартни игри не се издава на едноличен търговец или юридическо лице, ако за физическо лице – член на управителен или контролен орган на заявителя, физическо лице – действителен собственик на заявителя, съдружник или акционер с квалифицирано участие в заявителя, за съпрузите и роднините по права линия, както и за свързани лица със заявителя по смисъла на § 1, ал. 1, т. 3, 5 – 9 и ал. 2 от допълнителните разпоредби на Търговския закон, е налице едно от следните условия:\n1. лицето е осъждано за умишлено престъпление от общ характер, освен ако е реабилитирано;\n2. лицето е обявявано в несъстоятелност, ако е останал неудовлетворен кредитор и от датата на влизане в сила на съдебното решение за обявяване на несъстоятелността не са изтекли три години;\n3. лицето е извършвало дейност като едноличен търговец или е участвало в дружество, на което окончателно е отнет лицензът за организиране на хазартна дейност или на което е налагана санкция за осъществяване на хазартна дейност без лиценз и от датата на отнемане на лиценза или на влизане в сила на наложената санкция не са изтекли три години.“;\nб) в ал. 2 след думите „§ 1“ се поставя запетая и се добавя „ал. 1, т. 3, т. 5 – 9 и ал. 2“.\n2. В чл. 22:\nа) алинея 1 се изменя така:\n„(1) В производството по издаване и продължаване на срока на лиценз, както и в случаите на вписване на промени в търговската регистрация по реда на чл. 37 (промяна в състава на управителния и/или контролния орган), които се отразяват в издаден лиценз, Националната агенция за приходите изисква официални становища за издаване/продължаване на лиценз от председателя на Държавна агенция „Национална сигурност“, от министъра на вътрешните работи и от председателя на Българския институт по метрология. При изискване на становището, подаденото от страна на заявителите искане за издаване/продължаване и промени в търговската регистрация по реда на чл. 37 (промяна в състава на управителния и/или контролния орган), които се отразяват в издаден лиценз, се изпраща по електронен път. За издаване на първоначален/продължен лиценз становището се предоставя в 30-дневен срок от получаване на искането, а за вписване на промени в търговската регистрация по реда на чл. 37 (промяна в състава на управителния и/или контролния орган), които се отразяват в издаден лиценз – в 14-дневен срок от получаване на искането.“;\nб) алинея 2 се изменя така:\n„(2) Положителните становища по ал. 1 са условие за издаване, продължаване на лиценз, съответно вписване на промени в търговската регистрация по реда на чл. 37 (промяна в състава на управителния и/или контролния орган), които се отразяват в издаден лиценз. Когато не бъде предоставено становище в срока по ал. 1, се смята, че е дадено положително становище.“\n3. В чл. 85:\nа) в ал. 1 думите „мотивирана заповед“ се заменят с „решение“;\nб) създават се нови ал. 2 и 3:\n„(2) Когато организаторът на хазартни игри е извършил системно нарушение по Закона за мерките срещу изпирането на пари, Закона за мерките за финансирането на тероризма и на разпространението на оръжия за масово унищожение и на актовете по прилагането им и нарушенията са установени при извършване на контрола по чл. 108, ал. 6 и на проверките по чл. 108, ал. 4 от Закона за мерките срещу изпирането на пари, извън случаите на чл. 86, ал. 2 от този закон и случаите, установени по реда на чл. 116, ал. 2 и 3 от Закона за мерките срещу изпирането на пари, изпълнителният директор на Националната агенция за приходите може по своя инициатива или по предложение на председателя на Държавна агенция „Национална сигурност“, направено по реда на чл. 125 от Закона за мерките срещу изпирането на пари или по реда на чл. 15, ал. 8 от Закона за мерките срещу финансирането на тероризма и на разпространението на оръжия за масово унищожение, да приложи принудителната административна мярка по ал. 1.\n(3) Алинея 2 се прилага и когато лице, което управлява и представлява организатора на хазартни игри или член на управителен или контролен орган на организатора на хазартни игри, е извършило, извършва или е допуснало извършването на нарушение на Закона за мерките срещу изпирането на пари, Закона за мерките срещу финансирането на тероризма и на разпространението на оръжия за масово унищожение и на актовете по прилагането им.“;\nв) досегашните ал. 2 и 3 стават съответно ал. 4 и 5;\nг) досегашната ал. 4 става ал. 6 и в нея думите „по ал. 2“ се заменят с „по ал. 4“;\nд) създава се ал. 7:\n„(7) Принудителна административна мярка – отнемане за срок от три до 6 месеца на издадения лиценз за организиране на хазартни игри или за дейност по чл. 1, т. 1 и 2, може да не се прилага в случаите по ал. 1, т. 3, 13, 14 и ал. 2 при маловажност или непропорционалност на мярката спрямо тежестта на нарушението, извън случаите по чл. 86а от този закон. В този случай на лицето се изпраща писмено предупреждение.“\n4. В чл. 86:\nа) в ал. 1:\nаа) в т. 7 думите „чл. 85, ал. 2“ се заменят с „чл. 85, ал. 4“;\nбб) точка 12 се отменя;\nб) създава се нова ал. 2:\n„(2) Изпълнителният директор на Националната агенция за приходите може по своя инициатива или по предложение на председателя на Държавна агенция „Национална сигурност“, направено по реда на чл. 125 от Закона за мерките срещу изпирането на пари или по реда на чл. 15, ал. 8 от Закона за мерките срещу финансирането на тероризма и на разпространението на оръжия за масово унищожение, да приложи принудителната административна мярка по ал. 1, когато:\n1. организаторът на хазартни игри системно извърши нарушение на чл. 10 – 12, чл. 16, 17, чл. 33 – 35, чл. 40, 45 и 46 от Закона за мерките срещу изпирането на пари;\n2. лице, което управлява и представлява организатора на хазартни игри, или член на управителен или контролен орган на организатора на хазартни игри системно е извършвало или е допуснало извършването на нарушение на чл. 10 – 12, чл. 16, 17, чл. 33 – 35, чл. 40, 45 и 46 от Закона за мерките срещу изпирането на пари;\n3. организаторът на хазартни игри системно извършва нарушение на чл. 7, ал. 1 от Закона за мерките срещу финансирането на тероризма и на разпространението на оръжия за масово унищожение;\n4. лице, което управлява и представлява организатора на хазартни игри, или член на управителен или контролен орган на организатора на хазартни игри системно е извършвало или е допуснало извършването на нарушение на чл. 7, ал. 1 от Закона за мерките срещу финансирането на тероризма и на разпространението на оръжия за масово унищожение.“;\nв) досегашните ал. 2, 3 и 4 стават съответно ал. 3, 4 и 5.\n5. В § 1 на допълнителната разпоредба се създават т. 28 и 29:\n„28. „Действителен собственик“ е понятие по смисъла на § 2 от допълнителните разпоредби на Закона за мерките срещу изпирането на пари.\n29. „Системно нарушение“ е налице, когато са извършени 5 или повече административни нарушения от същия вид в рамките на една година.“\n§ 39.\n В Закона за Държавна агенция „Национална сигурност“ (обн., ДВ, бр. 109 от 2007 г.; изм., бр. 69 и 94 от 2008 г., бр. 22, 35, 42, 82 и 93 от 2009 г., бр. 16, 80 и 97 от 2010 г., бр. 9 и 100 от 2011 г., бр. 38 от 2012 г., бр. 15, 30, 52, 65 и 71 от 2013 г., бр. 53 от 2014 г., бр. 14, 24 и 61 от 2015 г., бр. 15, 101, 103 и 105 от 2016 г., бр. 103 от 2017 г., бр. 7, 27, 55, 56 и 88 от 2018 г., бр. 7, 17, 94, 99 от 2019 г., бр. 51 от 2020 г., бр. 67 и 84 от 2023 г. и бр. 18 и 70 от 2024 г.) навсякъде думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 40.\n В Закона за кредитните институции (обн., ДВ, бр. 59 от 2006 г.; изм., бр. 105 от 2006 г., бр. 52, 59 и 109 от 2007 г., бр. 69 от 2008 г., бр. 23, 24. 44, 93 и 95 от 2009 г., бр. 94 и 101 от 2010 г., бр. 77 и 105 от 2011 г., бр. 38 и 44 от 2012 г., бр. 52, 70 и 109 от 2013 г., бр. 22, 27, 35 и 53 от 2014 г., бр. 14, 22, 50, 62 и 94 от 2015 г., бр. 33, 59, 62, 81, 95 и 98 от 2016 г., бр. 63, 97 и 103 от 2017 г., бр. 7, 15, 16, 20, 22, 51, 77, 98 и 106 от 2018 г., бр. 37, 42, 83, 94 и 96 от 2019 г., бр. 11, 13, 14, 18 и 64 от 2020 г., бр. 12, 21, 25 и 51 от 2022 г., бр. 65, 66, 84 и 85 от 2023 г. и бр. 13, 70 и 79 от 2024 г.) навсякъде думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 41.\n В Закона за гарантиране на влоговете в банките (обн., ДВ, бр. 62 от 2015 г.; изм., бр. 96 и 102 от 2015 г., бр. 103 от 2017 г., бр. 7, 15, 20 и 27 от 2018 г., бр. 17 и 37 от 2019 г., бр. 12 и 19 от 2021 г., бр. 16 от 2022 г., бр. 84 от 2023 г. и бр. 70 от 2024 г.) навсякъде думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 42.\n В Закона за въвеждане на еврото в Република България (обн., ДВ, бр. 70 от 2024 г.; изм., бр. 25 от 2025 г.) навсякъде думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 43.\n В Закона за платежните услуги и платежните системи (обн., ДВ, бр. 20 от 2018 г.; изм. и доп., бр. 17, 37, 42 и 94 от 2019 г., бр. 13 от 2020 г., бр. 12 от 2021 г., бр. 25 и 45 от 2022 г., бр. 8, 66 и 84 от 2023 г. и бр. 79 от 2024 г.) навсякъде думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 44.\n В Закона за Комисията за финансов надзор (обн., ДВ, бр. 8 от 2003 г.; изм., бр. 31, 67 и 112 от 2003 г., бр. 85 от 2004 г., бр. 39, 103 и 105 от 2005 г., бр. 30, 56, 59 и 84 от 2006 г., бр. 52, 97 и 109 от 2007 г., бр. 67 от 2008 г., бр. 24 и 42 от 2009 г., бр. 43 и 97 от 2010 г., бр. 77 от 2011 г., бр. 21, 38, 60, 102 и 103 от 2012 г., бр. 15 и 109 от 2013 г., бр. 34, 62 и 102 от 2015 г., бр. 42 и 76 от 2016 г.; Решение № 10 на Конституционния съд от 2017 г. – бр. 57 от 2017 г.; изм., бр. 62, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 12, 17, 42, 83, 94 и 102 от 2019 г., бр. 26 и 64 от 2020 г., бр. 21 от 2021 г., бр. 16, 25 и 51 от 2022 г., бр. 8, 60, 65, 84 и 85 от 2023 г. и бр. 26 и 31 от 2025 г.) навсякъде думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 45.\n В Данъчно-осигурителния процесуален кодекс (обн., ДВ, бр. 105 от 2005 г.; изм., бр. 30, 33, 34, 59, 63, 73, 80, 82, 86, 95 и 105 от 2006 г., бр. 46, 52, 53, 57, 59, 108 и 109 от 2007 г., бр. 36, 69 и 98 от 2008 г., бр. 12, 32, 41 и 93 от 2009 г., бр. 15, 94, 98, 100 и 101 от 2010 г., бр. 14, 31, 77 и 99 от 2011 г., бр. 26, 38, 40, 82, 94 и 99 от 2012 г., бр. 52, 98, 106 и 109 от 2013 г., бр. 1 от 2014 г.; Решение № 2 на Конституционния съд от 2014 г. – бр. 14 от 2014 г.; изм., бр. 18, 40, 53 и 105 от 2014 г., бр. 12, 14, 60, 61 и 94 от 2015 г., бр. 13, 42, 58, 62, 97 и 105 от 2016 г., бр. 58, 63, 85, 86, 92 и 103 от 2017 г., бр. 7, 15, 27, 77 и 98 от 2018 г., бр. 17, 64, 83, 96 и 102 от 2019 г., бр. 18, 28, 34, 69, 104 и 105 от 2020 г., бр. 25, 56, 100 и 102 от 2022 г., бр. 8, 66, 80, 84, 102 и 106 от 2023 г., бр. 36, 70 и 82 от 2024 г. и бр. 26 от 2025 г.) в чл. 142т, ал. 5 думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 46.\n В Наказателния кодекс (oбн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г. и бр. 23, 39, 41 и 42 от 2024 г.) в чл. 253б думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 47.\n Във Валутния закон (обн., ДВ, бр. 83 от 1999 г.; изм., бр. 45 от 2002 г., бр. 60 от 2003 г., бр. 36 от 2004 г., бр. 105 от 2005 г., бр. 43, 54 и 59 от 2006 г., бр. 24 от 2009 г., бр. 16, 23 и 96 от 2011 г., бр. 59 от 2016 г., бр. 63, 92 и 103 от 2017 г., бр. 93 от 2018 г., бр. 17 от 2019 г., бр. 14 от 2020 г., бр. 82 от 2023 г. и бр. 41 и 70 от 2024 г.) в чл. 11б, ал. 4, т. 2 думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 48.\n В Закона за юридическите лица с нестопанска цел (обн., ДВ, бр. 81 от 2000 г.; изм., бр. 41 и 98 от 2001 г., бр. 25 и 120 от 2002 г., бр. 42, 102 и 105 от 2005 г., бр. 30, 33, 38, 79 и 105 от 2006 г., бр. 42 от 2009 г., бр. 74 и 103 от 2016 г., бр. 27 и 98 от 2018 г. и бр. 104 и 107 от 2020 г.) в чл. 13, ал. 1, т. 3, буква „в“ думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 49.\n В Закона за управление на етажната собственост (обн., ДВ, бр. 6 от 2009 г.; изм., бр. 15 от 2010 г., бр. 8 и 57 от 2011 г., бр. 82 от 2012 г., бр. 66 от 2013 г., бр. 98 от 2014 г., бр. 26 и 43 от 2016 г., бр. 88 от 2017 г., бр. 21 и 98 от 2018 г., бр. 17 от 2019 г., бр. 14 от 2021 г., бр. 11 и 82 от 2023 г. и бр. 81 от 2024 г.) в чл. 47б, ал. 3, т. 4 думите „Закона за мерките срещу финансирането на тероризма“ се заменят със „Закона за мерките срещу финансирането на тероризма и на разпространението на оръжия за масово унищожение“.\n§ 50.\n В Закона за търговския регистър и регистъра на юридическите лица с нестопанска цел (обн., ДВ, бр. 34 от 2006 г.; изм., бр. 80 и 105 от 2006 г., бр. 53, 59 и 104 от 2007 г., бр. 50 и 94 от 2008 г., бр. 44 от 2009 г., бр. 101 от 2010 г., бр. 34 и 105 от 2011 г., бр. 25, 38 и 99 от 2012 г., бр. 40 от 2014 г., бр. 22, 54 и 95 от 2015 г., бр. 13, 74 и 105 от 2016 г., бр. 85 от 2017 г., бр. 27 от 2018 г., бр. 17 и 38 от 2019 г., бр. 38 и 105 от 2020 г., бр. 60, 80, 84 и 105 от 2023 г. и бр. 35, 72 и 82 от 2024 г.) в чл. 11 ал. 1 се изменя така:\n„(1) Търговският регистър и регистърът на юридическите лица с нестопанска цел са публични с изключение на информацията, за която със закон е предвидено друго. Всеки има право на свободен и безплатен достъп до базата данни, съставляваща регистрите, с изключение на информацията, за която със закон са регламентирани лицата или категориите лица, имащи право на достъп, и е предвиден друг ред за достъп.“\n§ 51.\n В Закона за регистър БУЛСТАТ (обн., ДВ, бр. 39 от 2005 г.; изм., бр. 105 от 2005 г., бр. 34 от 2006 г., бр. 42 от 2007 г., бр. 82 и 95 от 2009 г., бр. 28 от 2011 г., бр. 38 от 2012 г., бр. 15 от 2013 г., бр. 12 от 2015 г., бр. 8 и 74 от 2016 г., бр. 85 от 2017 г., бр. 27 и 57 от 2018 г., бр. 94 от 2019 г., бр. 94 от 2020 г., бр. 19 от 2021 г., бр. 16 от 2022 г. и бр. 60, 64 и 84 от 2023 г.) се правят следните допълнения:\n1. В чл. 8, ал. 1 след думите „съответно за чуждестранните физически лица“ се поставя запетая и се добавя „както и с изключение на информацията, за която със закон са регламентирани лицата или категориите лица, имащи право на достъп, и е предвиден друг ред за достъп“.\n2. В чл. 36, ал. 1 в текста преди т. 1 след думите „в публичната част на регистър БУЛСТАТ“ се поставя запетая и се добавя „с изключение на информацията, за която със закон са регламентирани лицата или категориите лица, имащи право на достъп, и е предвиден друг ред за достъп“.\nЗаконът е приет от 51-вото Народно събрание на 4 юни 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n3227"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166152",
    "meta": [],
    "text": "УКАЗ № 91\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за енергията от възобновяеми източници, приет от 51-вото Народно събрание на 8 май 2025 г., повторно приет на 4 юни 2025 г.\nИздаден в \nСофия на 5 юни 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за енергията от възобновяеми източници\n(обн., ДВ, бр. 35 от 2011 г.; изм., бр. 29 и 54 от 2012 г., бр. 15, 59, 68 и 109 от 2013 г., бр. 33 от 2014 г.; Решение № 13 на Конституционния съд от 2014 г. – бр. 65 от 2014 г.; изм., бр. 14, 17, 35, 56 и 100 от 2015 г., бр. 58 от 2017 г., бр. 38 и 91 от 2018 г., бр. 41 и 65 от 2020 г., бр. 9 и 21 от 2021 г., бр. 42 и 102 от 2022 г., бр. 11, 54, 86 и 106 от 2023 г. и бр. 14 от 2025 г.)\n§ 1. \nВ чл. 5 ал. 8 се изменя така:\n„(8) Всички необходими административни разрешения, свързани с предвидените изисквания за изграждане, реконструкция и въвеждане в експлоатация на обектите за производство на енергия от възобновяеми източници в определените с плана по ал. 2 зони, както и за изграждане, разширение и реконструкция на необходимите съоръжения за присъединяване на тези обекти към електропреносната или съответната електроразпределителна мрежа, се издават в срок до една година.“\n§ 2. \nВ чл. 11, ал. 1 се създава т. 8:\n„8. да предвиждат използването на топлинна енергия и енергия за охлаждане от възобновяеми източници при планирането на инфраструктура в урбанизирани територии, когато това е целесъобразно, и провеждат консултации с операторите на съответните мрежи, с цел отразяване въздействието на програмите по чл. 12, ал. 2 от Закона за енергийната ефективност, както и на специфичните изисквания за потребителите на собствена електрическа енергия от възобновяеми източници и общностите за възобновяема енергия, върху плановете за развитие на съответната мрежова инфраструктура.“\n§ 3. \nВ чл. 12 се създава ал. 8:\n„(8) За изпълнение на задължителната минимална цел за дял на енергията от възобновяеми източници в транспорта по ал. 1 доставчиците на горива гарантират, че делът на енергията от възобновяеми източници в крайното потребление на енергия в транспорта е най-малко 14 на сто до 2030 г.“\n§ 4. \nВ чл. 17 се правят следните изменения и допълнения: \n1. В ал. 1 се създава т. 9:\n„9. прилагане на най-краткия предвиден в съответния закон срок при административни и съдебни производства по обжалване на инвестиционен проект за изграждане на централа за производство на енергия от възобновяеми източници и на съоръженията, необходими за присъединяването \nй\n, реконструкцията и модернизацията на мрежите, включително при обжалвания, свързани с опазването на околната среда и биологичното разнообразие.“\n2. В ал. 2 се създава т. 3:\n„3. отчитане на особеностите на общностите за възобновяема енергия, за да им бъде дадена възможност да се конкурират за подкрепа при равни условия с други участници на пазара.“\n3. Алинеи 5 и 6 се отменят.\n§ 5. \nВ чл. 18а, ал. 4 се създава изречение второ: „Операторът на електропреносната и/или на съответната електроразпределителна/затворена електроразпределителна мрежа не може да прилага дискриминационни или непропорционални процедури и не може да изисква от потребителите на собствена електрическа енергия от възобновяеми източници да заплащат цени за мрежови услуги за произведената на място от тях електрическа енергия от възобновяеми източници, която се потребява в рамките на техните помещения.“\n§ 6. \nВ чл. 22 се правят следните изменения и допълнения:\n1. В ал. 1 думите „основен ремонт“ се заменят с „модернизация“ и накрая се поставя запетая и се добавя „съвместно разположени съоръжения за съхранение на енергия, термопомпи, съоръжения за съхранение на електрическа и/или топлинна енергия, както и съоръжения за присъединяване на енергийни обекти и съоръжения за съхранение на електрическа енергия към съответната електрическа мрежа, и съоръжения за присъединяване на енергийни обекти за производство на топлинна енергия и енергия за охлаждане към топлопреносната мрежа“.\n2. Алинея 2 се изменя така: \n„(2) Центърът по ал. 1 координира с компетентните органи процедурите за предоставяне на административни услуги по издаване на административни актове по Закона за устройство на територията във връзка с искания за разрешаване изграждането на енергийни обекти по ал. 1 и процедурите по издаване на други административни актове за разрешаване присъединяването към съответната електрическа или топлопреносна мрежа, включително чрез извършване и получаване на вътрешни административни услуги.“ \n3. Алинеи 4 – 8 се изменят така:\n„(4) Исканията за издаване на необходимите административни актове по Закона за устройство на територията за изграждане на енергийните обекти по ал. 1 се подават в съответния център за административно обслужване, при спазване на изискванията на глава трета, раздел IX, съответно глава седма, раздели III и IV и глава осма, раздели II и III от Закона за устройство на територията.\n(5) Центърът по ал. 1 предоставя на оператора на електропреносната, съответната електроразпределителна или топлопреносна мрежа информация за всяко издадено разрешение за строеж, което е основание за сключване на договор за присъединяване. Центърът по ал. 1 предоставя на оператора необходимите документи, удостоверяващи вещното право върху имота, върху който ще се изгради енергийният обект, и издадената виза за проектиране. \n(6) Когато се установят нередовности на подадено искане по ал. 4, включително когато представените към искането по ал. 4 информация и документи са непълни или не отговарят на изискванията на глава трета, раздел IX, съответно глава седма, раздели III и IV и глава осма, раздели II и III от Закона за устройство на територията, центърът за административно обслужване в 7-дневен срок от подаване на искането писмено уведомява лицето, подало искането, с посочване на нередовностите и/или непълнотите, като му предоставя 14-дневен срок за отстраняване на нередовностите и/или представяне на допълнителна информация и документи. В уведомлението се посочват последиците по ал. 7. \n(7) Когато нередовностите и/или непълнотите не са отстранени в срока по ал. 6, производството по подаденото искане се прекратява.\n(8) За начална дата на процедурата за издаване на съответния административен акт по Закона за устройство на територията се счита датата на подаване на искането, а при констатирани нередовности и/или непълноти – датата на отстраняването им.“\n4. Създават се ал. 9 – 13:\n„(9) Центърът по ал. 1 изготвя и организира съгласуване на график при съобразяване на сроковете, определени в действащото законодателство за издаване на необходимите документи за изграждане на заявения обект и въвеждането му в експлоатация, между лицето, подало искането, компетентните органи по Закона за устройство на територията, а когато е приложимо – и по Закона за опазване на околната среда, Закона за биологичното разнообразие и Закона за културното наследство, включително експлоатационните дружества, и оператора на съответната мрежа, към която обектът ще бъде присъединен. Сроковете в графика, които касаят издаване на съответните административни актове, се определят по правилата на Закона за устройство на територията и Административнопроцесуалния кодекс, а когато е приложимо – и на Закона за опазване на околната среда, Закона за биологичното разнообразие и Закона за културното наследство, без да се надвишават сроковете за приключване на процедурите, определени в ал. 10. Когато общата продължителност на сроковете съгласно посочените закони надхвърля съответния срок по ал. 10, центърът за административно обслужване информира компетентните органи и оператора на съответната мрежа с оглед произнасянето им преди крайните срокове в графика. Центърът следи за спазването на определените в графика срокове, като при необходимост актуализира графика и сроковете в него, включително и при извършена преценка за приложимата процедура по Закона за опазване на околната среда.\n(10) Графикът по ал. 9 съдържа срок за приключване на процедурата за издаване на разрешения, включително за издаване на разрешението за ползване или удостоверението за въвеждане в експлоатация, когато такова се изисква съгласно Закона за устройство на територията, както следва:\n1. до една година – при извършването на модернизация на енергиен обект за производство на енергия от възобновяеми източници, за нови инсталации с електрическа мощност под 150 kW, за съвместно разположени съоръжения за съхранение на енергия и за съоръжения за съхранение на електрическа енергия, както и за съоръженията за тяхното присъединяване към съответната мрежа;\n2. до три години – при вятърни електрически централи, разположени в морето;\n3. до две години – във всички останали случаи;\n4. срок, определен в случаите по чл. 25б и 25в. \n(11) Сроковете по ал. 10 може да са с по-голяма продължителност, ако лицето, подало искането по ал. 4, е заявило това в искането. Сроковете може да се удължат с не повече от три месеца в случаите по ал. 10, т. 1 и с не повече от 6 месеца в случаите по ал. 10, т. 2 и 3 при извънредни обстоятелства, включително когато тези извънредни обстоятелства изискват удължени срокове за изпълнение на приложимите процедури по Закона за опазване на околната среда и Закона за биологичното разнообразие. Центърът за административно обслужване уведомява мотивирано заявителя за извънредните обстоятелства, даващи основание за такова удължаване.\n(12) Графикът и предвидените в него срокове са задължителни за лицето, подало искането, компетентните органи по Закона за устройство на територията, а когато е приложимо – и по Закона за опазване на околната среда, Закона за биологичното разнообразие и Закона за културното наследство, включително експлоатационните дружества, и оператора на съответната мрежа, към която енергийният обект ще бъде присъединен.\n(13) Освен когато съвпадат с други административни етапи на процедурата за издаване на разрешения, сроковете по ал. 10 не включват:\n1. времето, през което обектът за производство на енергия от възобновяеми източници, съоръженията за неговото присъединяване към мрежата, както и с оглед на осигуряване на стабилността, надеждността и безопасността на мрежата, необходимата мрежова инфраструктура се изграждат или модернизират;\n2. времето за административните етапи, необходими за значителни подобрения на мрежата, които се изискват за осигуряване на нейната стабилност, надеждност и безопасност;\n3. периода на провеждане на процедури по административно и съдебно решаване на спорове във връзка с подаденото искане;\n4. съответните етапи от процедурата за издаване на разрешения, които зависят от действия на лицето, подало искането, или на трети лица, различни от компетентните органи и мрежовите оператори.“\n§ 7. \nСъздават се чл. 25б и 25в:\n„Чл. 25б. (1) Срокът за приключване на процедурите за издаване на разрешенията, необходими съгласно действащото законодателство за изграждане, ползване или въвеждане в експлоатация и присъединяване на оборудване за слънчева енергия и на съвместно разположени съоръжения за съхранение на енергия, включително на инсталации за слънчева енергия в сгради, в съществуващи или бъдещи изкуствени конструкции, с изключение на изкуствени водни площи, при условие че производството на енергия от слънчева енергия или съхранението на енергия не е основното предназначение на тези изкуствени конструкции, е не повече от три месеца.\n(2) Срокът за приключване на процедурите за издаване на разрешенията, необходими съгласно действащото законодателство за изграждане, ползване и присъединяване на оборудване за производство на електрическа енергия от слънчева енергия с обща инсталирана мощност до 20 kW, разположени в сгради, в съществуващи или бъдещи изкуствени конструкции, с изключение на изкуствени водни площи, включително за потребители на собствена електрическа енергия от възобновяеми източници и общности за възобновяема енергия, е не повече от един месец. \n(3) В случаите по ал. 2 непроизнасянето на органа, компетентен да издаде съответния административен акт по Закона за устройство на територията в законоустановения срок, при съобразяване на началната дата съгласно чл. 22, ал. 8, се счита за мълчаливо съгласие, когато инсталираната мощност на оборудването не надвишава предоставената електрическа мощност на присъединения към електрическата мрежа обект за потребление на електрическа енергия на краен клиент. \nЧл. 25в. (1) Срокът за приключване на процедурите за издаване на разрешенията, необходими съгласно действащото законодателство за изграждане, ползване или въвеждане в експлоатация и присъединяване на термопомпи, използващи геотермална енергия с обща инсталирана мощност до 50 MW, е до три месеца. В останалите случаи за термопомпи с обща инсталирана мощност до 50 MW този срок е до един месец. В този срок не се включват проектирането и строителството на съоръженията за присъединяване, реконструкцията и модернизацията на електрическите мрежи, свързани с присъединяването на термопомпите.\n(2) Краен клиент може да инсталира в сграда, присъединена към електроразпределителната или затворената електроразпределителна мрежа и върху недвижим имот към нея в урбанизирана територия, термопомпа със:\n1. електрическа мощност до 12 kW;\n2. електрическа мощност до 50 kW, инсталирана от потребител на собствена енергия от възобновяеми източници, за която електрическата мощност на инсталация за производство на електрическа енергия от възобновяеми източници на потребителите на собствена електрическа енергия от възобновяеми източници възлиза най-малко на 60 на сто от електрическата мощност на термопомпата.\n(3) В случаите по ал. 2, когато са налице основателни опасения за безопасността или се налагат допълнителни работи за свързване към мрежата, или е налице техническа несъвместимост на компонентите на мрежата, крайният клиент уведомява оператора на електроразпределителната или затворената електроразпределителна мрежа.\n(4) В 14-дневен срок от получаване на уведомлението по ал. 3 операторът на електроразпределителната мрежа или на затворената електроразпределителна мрежа се произнася дали е необходимо присъединяване на термопомпата по реда на наредбата по чл. 116, ал. 7 от Закона за енергетиката. \n(5) Разрешенията по ал. 1 се оповестяват публично в съответствие с действащото законодателство.“\n§ 8. \nВ чл. 26 се правят следните изменения и допълнения: \n1. В ал. 6, изречение четвърто накрая се добавя „а за обекти за производство на електрическа енергия от вятърна енергия – три години“.\n2. Алинея 15 се изменя така:\n„(15) Присъединяването към мрежата, различно от трифазна връзка, на инсталации за производство на електрическа енергия от възобновяеми източници, агрегирани производствени единици за потребители на собствена електрическа енергия от възобновяеми енергийни източници или демонстрационни проекти с инсталирана електрическа мощност до 10,8 kW включително на производствените съоръжения, се извършва след писмено уведомление до оператора на съответната електроразпределителна или затворена електроразпределителна мрежа. В тези случаи общият ред за присъединяване съгласно наредбата по чл. 116, ал. 7 от Закона за енергетиката не се прилага.“ \n3. Създава се нова ал. 16:\n„(16) Уведомлението по ал. 15 се подава от лице, което притежава вещни права да строи върху имота, в който е изграден или ще се изгражда обектът за производство на електрическа енергия, или от лице – собственик, наемател или ползвател на имота, в който ще бъде поставен преместваем обект по смисъла на Закона за устройство на територията. В уведомлението се посочват:\n1. наименованието и местонахождението на обекта за производство (адресът, имотът, в който ще се изгражда);\n2. срокът за въвеждане на обекта в експлоатация; \n3. инсталираната мощност, максимално отдаваната активна мощност към съответната електрическа мрежа;\n4. видът на възобновяемия източник;\n5. точният адрес за кореспонденция, телефонът и факсът, както и адресът на електронна поща на лицето.“\n4. Създават се ал. 17 – 19:\n„(17) Към уведомлението се прилагат документи, удостоверяващи обстоятелствата по ал. 16, изречение първо.\n(18) Изискуемата съгласно Закона за устройство на територията документация за изграждането на обекта за производство в зависимост от неговия вид, в това число разрешението за строеж, когато издаването му е задължително, се представя на оператора на съответната електроразпределителна или затворена електроразпределителна мрежа след нейното изготвяне, съответно след влизането в сила на разрешението за строеж.\n(19) В 15-дневен срок от получаване на уведомлението по ал. 16 операторът на електроразпределителната или затворената електроразпределителна мрежа може да отхвърли мотивирано искането или да предложи алтернативна точка за присъединяване към електрическата мрежа въз основа на основателни опасения във връзка с безопасността или техническата несъвместимост на компонентите на мрежата, при съобразяване на критериите за сигурност, определени с правилата по чл. 83, ал. 1, т. 5 от Закона за енергетиката. При липса на отхвърлено искане или предложена алтернативна точка за присъединяване, в срок до 30 дни след получаване на уведомлението по ал. 16 операторът на електроразпределителната или затворената електроразпределителна мрежа издава положително становище. При положително становище, липса на становище в 30-дневен срок от получаване на уведомлението по ал. 16, или в случай че лицето, подало уведомлението, е съгласно с предложената от оператора алтернативна точка за присъединяване към мрежата, операторът на електроразпределителната или затворената електроразпределителна мрежа е длъжен да присъедини обекта за производство, при условие че са му представени документите по ал. 18.“ \n5. Досегашната ал. 16 става ал. 20.\n6. Създава се ал. 21:\n„(21) Когато за присъединяването на енергийни обекти за производство на електрическа енергия от възобновяеми източници, които се изграждат в приоритетна зона или извън нея, е необходимо разширение и/или реконструкция на електропреносната и/или съответната електроразпределителна мрежа, която ги свързва, процедурите по реда на глава шеста от Закона за опазване на околната среда и/или чл. 31 от Закона за биологичното разнообразие, ако такива са изискуеми, се ограничават до потенциалните значителни въздействия, произтичащи от промяната или разширяването в сравнение с първоначалната електропреносна и/или съответна електроразпределителна мрежа.“\n§ 9. \nВ чл. 26а ал. 4 се изменя така:\n„(4) При модернизация на обект за производство на електрическа енергия от възобновяеми източници се прилагат процедурите по реда на глава шеста от Закона за опазване на околната среда и/или чл. 31 от Закона за биологичното разнообразие, ако такива са изискуеми, като същите се ограничават до потенциалните значителни въздействия, произтичащи от промяната или разширяването в сравнение с първоначалния енергиен обект.“\n§ 10.\n В чл. 34 се правят следните изменения и допълнения:\n1. Създават се нови ал. 8 и 9:\n„(8) Когато производител получава финансово подпомагане от схеми за подпомагане на производство на енергия от възобновяеми източници, предвидени в този закон, Закона за енергетиката или чрез фондове за финансиране на Европейския съюз, производителят заявява издаването на гаранции за произход за произведената енергия и ги прехвърля на съответния доставчик или краен клиент, закупил даденото количество енергия, без допълнително плащане. След като бъдат прехвърлени, гаранциите се отменят и служат за доказване на дела на енергията от възобновяеми източници в енергийния състав на доставчика или на крайния клиент.\n(9) Когато схемата за подпомагане на производство на енергия от възобновяеми източници се осъществява чрез пряко договаряне на производителя с Фонд „Сигурност на електроенергийната система“ или по друг механизъм, чрез който производителите получават подпомагане директно от фонда, производителят заявява издаването на гаранции за произход за произведената енергия и ги прехвърля на Фонд „Сигурност на електроенергийната система“ без допълнително плащане. След изтичане на срока по ал. 1 гаранциите се отменят и се включват в остатъчния енергиен микс на Република България.“\n2. Досегашните ал. 8 и 9 стават съответно ал. 10 и 11.\n§ 11.\n В чл. 45 се създава ал. 3:\n„(3) Биогоривата и техните производни по ал. 1 трябва да отговарят на критериите за устойчивост и критериите за намаление на емисиите на парникови газове.“\n§ 12.\n В чл. 47, ал. 3 и 4 думите „т. 3 и 5“ се заменят с „т. 5 – 7“.\n§ 13.\n В чл. 48, ал. 2 след думите „биогориво от ново поколение в горивото за“ се добавя „бензинови или“.\n§ 14.\n В чл. 50 ал. 5 се отменя.\n§ 15.\n В чл. 64, ал. 1 думите „ал. 8“ се заменят с „ал. 10“.\n§ 16.\n В § 1 от допълнителните разпоредби се правят следните изменения и допълнения:\n1. В т. 1 буква „в“ се изменя така:\n„в) „етери, произведени от биомаса“: кислородсъдържащи съединения (био – етил-третичен-бутил-етер или ЕТБЕ), произведени на базата на биоетанол, при което обемният процент био-ЕТБЕ, изчислен като биогориво, е47, био-метил-третичен-бутил-етер или МТБЕ, произведено на базата на биометанол, при което обемният процент био-метил-третичен-бутил-етер, изчислен като биогориво, е36, предназначени за използване чисти или в смеси с гориво за бензинови двигатели; биодиметилетер: диметилетер, произведен от биомаса, предназначен за използване като биогориво за дизелови двигатели;“.\n2. В т. 3 думите „електрическа енергия, топлинна енергия и транспортни горива“ се заменят с „електрическа енергия и топлинна енергия“.\n3. В т. 31:\nа) в буква „г“ след думата „аквакултурите“ се добавя „соапщок, утайки от пречиствателни станции, свободни мастни киселини“;\nб) създават се букви „т“, „у“, „ф“, „х“, „ц“ и „ч“:\n„т) фузелови масла, получени при алкохолна дестилация;\nу) суров метанол от сулфатно изваряване при производството на целулоза от дървесина;\nф) преходни култури, като междинните и защитните култури, които се отглеждат върху площи, където поради кратък вегетационен период производството на хранителни и фуражни култури е ограничено до една реколта и при условие че тяхното използване не води до нужда от допълнителна земя и също при условие че съдържанието на органични вещества в почвата се запазва, когато се използват за производството на биогорива за сектора на въздухоплаването;\nх) култури, отглеждани върху земи със силно влошено качество, с изключение на хранителни и фуражни култури, когато се използват за производството на биогорива за сектора на въздухоплаването;\nц) цианобактерии;\nч) отпадъци и остатъци от процеси на преработка на зърнени култури (пшеница, царевица, ечемик и ориз), които не подлежат на използване във веригата на хранителните продукти или фуражите.“\n4. В т. 32 се създават букви „в“, „г“, „д“ и „е“:\n„в) увредени култури, които не са годни за употреба във веригата на хранителните продукти или фуражите, с изключение на вещества, които са били умишлено модифицирани или замърсени, за да отговарят на това определение;\nг) битови отпадъчни води и производни, различни от утайки от пречистване на отпадъчни води;\nд) култури, отглеждани върху земи със силно влошено качество, с изключение на хранителни и фуражни култури и суровини, изброени в т. 31, когато не се използват за производството на биогорива за сектора на въздухоплаването;\nе) преходни култури, като междинните и защитните култури, с изключение на хранителни и фуражни култури и суровини, изброени в т. 31, които се отглеждат върху площи, където поради кратък вегетационен период производството на хранителни и фуражни култури е ограничено до една реколта и при условие че тяхното използване не води до нужда от допълнителна земя и също при условие че съдържанието на органични вещества в почвата се запазва, когато не се използват за производството на биогорива за сектора на въздухоплаването.“\n5. В т. 54 думите „Зона за изграждане“ се заменят с „Приоритетна зона за развитие“.\n6. Създават се т. 71, 72, 73, 74 и 75:\n„71. „Оборудване за слънчева енергия“ е съвкупност от съоръжения, които могат да преобразуват слънчевата енергия в топлинна енергия или електрическа енергия.\n72. „Съвместно разположени съоръжения за съхранение на енергия“ е съоръжение за съхранение на енергия, комбинирано с енергиен обект за производство на енергия от възобновяеми източници, достъпът до мрежата на което се осъществява чрез едни и същи съоръжения за присъединяване.\n73. „Изкуствена конструкция“ е конструкция, изградена с цел, различна от производството на енергия от слънчева енергия или от съхранението на енергия, и която не поражда опасения, свързани с конкурентното използване на територия или въздействието върху околната среда. Това са конструкции, които са върху покриви и фасади на сгради, конструкции в недвижими имоти към сгради в урбанизирани територии, както и конструкции в места за паркиране, постройки и селскостопански постройки.\n74. „Доставчик на гориво“ е субект, доставящ на пазара гориво, който носи отговорност за преминаването на горивото през акцизен склад, когато това се изисква по закон, включително лицата, които пускат течни или твърди горива на пазара, и крайните разпространители на течни горива по смисъла на Закона за чистотата на атмосферния въздух, както и операторите на публично достъпни зарядни точки по смисъла на Закона за енергетиката и лицата, доставящи природен газ, газ от възобновяеми източници и зелен водород за транспорта.\n75. „Термопомпа“ е понятие по смисъла на т. 35 от Приложение I на Регламент (ЕС) 2016/2281 на Комисията от 30 ноември 2016 г. за изпълнение на Директива 2009/125/ЕО на Европейския парламент и на Съвета за създаване на рамка за определяне на изискванията за екопроектиране към продукти, свързани с енергопотреблението, по отношение на изискванията за екопроектиране на въздухоотоплителни продукти, охладителни продукти, високотемпературни технологични охладители на течности и вентилаторни конвектори (OB, L 346/1 от 20 декември 2016 г.).“\nЗаключителни разпоредби\n§ 17.\n Подзаконовите нормативни актове по прилагането на закона се привеждат в съответствие с този закон в тримесечен срок от влизането му в сила.\n§ 18.\n В 6-месечен срок от влизането в сила на този закон изпълнителният директор на Агенцията за устойчиво енергийно развитие актуализира наръчника по чл. 7, ал. 2, т. 16 в съответствие с разпоредбите на закона.\n§ 19.\n (1) Разпоредбите на Закона за обществените поръчки не се прилагат при възлагане на доставки, услуги и строителство на публични предприятия или техни дъщерни дружества, в които държавата или общината контролира всички акции с право на глас, когато са изпълнени следните условия: \n1. доставките, услугите и строителството се извършват за реализацията на съоръжения за производство и съхранение на електрическа енергия, като произведената или съхранена електрическа енергия ще се използва от възложителя в качеството му на клиент или активен клиент;\n2. плащанията към съответното публично предприятие или дружество не надвишават установените в резултат на реализацията на съоръженията за производство и съхранение икономии от разходи за закупуване на електрическа енергия и приходи от продажба, споделяне и обмен на електрическа енергия.\n(2) За изпълнение на дейностите по ал. 1 съответното публично предприятие или дружество е публичен възложител.\n§ 20.\n Срокът на действащите към датата на влизане в сила на този закон предварителни договори за присъединяване на енергийни обекти за производство на електрическа енергия от вятърна енергия се удължава на три години, считано от датата на сключване на съответния предварителен договор.\n§ 21.\n В Закона за енергетиката (обн., ДВ, бр. 107 от 2003 г.; изм., бр. 18 от 2004 г., бр. 18 и 95 от 2005 г., бр. 30, 65 и 74 от 2006 г., бр. 49, 55 и 59 от 2007 г., бр. 36, 43 и 98 от 2008 г., бр. 35, 41, 42, 82 и 103 от 2009 г., бр. 54 и 97 от 2010 г., бр. 35 и 47 от 2011 г., бр. 38, 54 и 82 от 2012 г., бр. 15, 20, 23, 59 и 66 от 2013 г., бр. 98 от 2014 г., бр. 14, 17, 35, 48 и 56 от 2015 г., бр. 42, 47 и 105 от 2016 г., бр. 51, 58, 102 и 103 от 2017 г., бр. 7, 38, 57, 64, 77, 83, 91 и 103 от 2018 г., бр. 17, 41 и 79 от 2019 г., бр. 25, 38 и 57 от 2020 г., бр. 9 и 21 от 2021 г., бр. 8, 9, 99 и 102 от 2022 г., бр. 11, 82, 84, 86 и 96 от 2023 г., бр. 16, 27 и 39 от 2024 г. и бр. 26 от 2025 г.) се правят следните изменения и допълнения:\n1. В чл. 21, ал. 1 се създава т. 11а:\n„11а. приема и контролира прилагането на методика за изчисляване на количествата произведена, разпределена за потребление и продадена електрическа енергия за обектите на активните клиенти, на гражданските енергийни общности, на потребителите на собствена електрическа енергия от възобновяеми източници и на общностите за възобновяема енергия;“.\n2. В чл. 30 ал. 8 се изменя така:\n„(8) Операторът на затворена електроразпределителна мрежа, която служи за разпределение на електрическа енергия на територията на индустриален парк или на географски обособен промишлен обект, прилага цени за достъп и/или за пренос през тази мрежа, които не са по-високи от цените за достъп и/или пренос през мрежа на която и да е лицензионна територия за разпределение на електрическа енергия. Операторът на затворена електроразпределителна мрежа, която служи за разпределение на електрическа енергия между енергийни обекти с интегрирана дейност, прилага цени, определени по споразумение между ползвателите на мрежата на база признатите от тях икономически обосновани разходи.“\n3. В чл. 38и, ал. 2 се създава т. 7:\n„7. е оформена по достъпен начин чрез използване на ясен и разбираем език.“\n4. В чл. 43:\nа) алинея 14 се изменя така:\n„(14) Лицензия за разпределение на електрическа енергия в затворена електроразпределителна мрежа се издава и за енергийни обекти с интегрирана дейност за територията, която обхваща един или повече поземлени имота, върху които са разположени ползвателите и елементите на мрежата.“;\nб) създава се нова ал. 15:\n„(15) Територията, за която се издава лицензия за разпределение на електрическа енергия в затворена електроразпределителна мрежа, съответно лицензия за разпределение на природен газ в затворена газоразпределителна мрежа, не се изключва от територията, за която е издадена лицензия за разпределение на електрическа енергия, съответно лицензия за разпределение на природен газ. Територията, за която се издава лицензия за разпределение на природен газ, включва и попадаща в нейния обхват територия на издадена лицензия за разпределение на природен газ в затворена газоразпределителна мрежа.“;\nв) досегашната ал. 15 става ал. 16.\n5. В чл. 44, ал. 5 накрая се добавя „но не и за други дейности, подлежащи на лицензиране по този закон“.\n6. Член 51а се отменя.\n7. В чл. 88а, ал. 2 накрая се добавя „доколкото с този закон не е предвидено друго“.\n8. В чл. 91, ал. 3 думите „както и“ се заличават и накрая се добавя „както и правилата за участие на електроенергийния пазар на активните клиенти, на гражданските енергийни общности, на потребителите на собствена електрическа енергия от възобновяеми източници и на общностите за възобновяема енергия и договорите, по които тези търговски участници може да са страни“.\n9. В чл. 116, ал. 3 се създава изречение второ: „Дейностите по изречение първо може да се извършат и от производителя, като отношенията между производителя и оператора се уреждат в договора за присъединяване.“\n10. В чл. 116б:\nа) алинея 2 се изменя така:\n„(2) Оператор на затворена електроразпределителна мрежа, която служи за разпределение на електрическа енергия на територията на индустриален парк или на географски обособен промишлен обект, е длъжен да присъединява обекти на производители, клиенти и оператори на съоръжения за съхранение на електрическа енергия, разположени на територията на затворената електроразпределителна мрежа.“;\nб) създава се нова ал. 3:\n„(3) Оператор на затворена електроразпределителна мрежа, която служи за разпределение на електрическа енергия между енергийни обекти с интегрирана дейност, е длъжен да присъедини съответните енергийни обекти, както и обекти за потребление на електрическа енергия на собственика, оператора на мрежата или на свързани с тях предприятия.“;\nв) досегашната ал. 3 става ал. 4 и в нея думите „ал. 1 и 2“ се заменят с „ал. 1, 2 и 3“.\n11. В чл. 171а, ал. 1 накрая се добавя „доколкото с този закон не е предвидено друго“.\n12. В § 1 от допълнителните разпоредби:\nа) в т. 23 думите „съхранение на електрическа енергия“ се заменят със „съхранение на електрическа и топлинна енергия“;\nб) в т. 24е накрая се добавя „както и обекти за потребление на електрическа енергия на собственика, оператора на мрежата или на свързани с тях предприятия, при съгласие на собствениците на енергийните обекти с интегрирана дейност“;\nв) създава се т. 49а:\n„49а. „Разпределение в затворена разпределителна мрежа“ е транспортиране на електрическа енергия или природен газ през затворена разпределителна мрежа.“\n13. В преходните и заключителните разпоредби на Закона за изменение и допълнение на Закона за енергетиката (обн., ДВ, бр. 38 от 2018 г.; изм., бр. 83 и 91 от 2018 г., бр. 41 от 2019 г. и бр. 86 от 2023 г.) в § 68 ал. 7 и 8 се отменят.\n14. В преходните и заключителните разпоредби на Закона за изменение и допълнение на Закона за енергетиката (обн., ДВ, бр. 41 от 2019 г.; доп., бр. 86 от 2023 г.) в § 34 ал. 6 и 7 се отменят.\n15. В преходните и заключителните разпоредби на Закона за изменение и допълнение на Закона за енергетиката (обн., ДВ, бр. 9 от 2021 г.; доп., бр. 86 от 2023 г.) в § 28 ал. 7 и 8 се отменят.\n§ 22.\n Територията на лицензия за разпределение на електрическа енергия, съответно за разпределение на природен газ, не включва територията, която до влизането в сила на този закон е изключена при издаване на лицензия за разпределение на електрическа енергия в затворена електроразпределителна мрежа, съответно лицензия за разпределение на природен газ в затворена газоразпределителна мрежа.\n§ 23.\n Подзаконовите нормативни актове по прилагането на Закона за енергетиката се привеждат в съответствие с този закон в тримесечен срок от влизането му в сила.\n§ 24.\n В Закона за енергийната ефективност (обн., ДВ, бр. 35 от 2015 г.; изм., бр. 105 от 2016 г., бр. 103 от 2017 г., бр. 27, 38 и 83 от 2018 г., бр. 21 от 2020 г., бр. 21 от 2021 г., бр. 86 от 2023 г. и бр. 41 от 2024 г.) се правят следните изменения и допълнения:\n1. В глава трета, раздел VII се създава чл. 70а:\n„Чл. 70а. (1) Собствениците и операторите на центрове за данни с потребление на електрическа енергия от инсталирани информационни технологии с предоставена мощност над 500 kW ежегодно оповестяват публично следната информация:\n1. наименование, име на собственика и на оператора на центъра за данни, дата, на която центърът за данни е започнал дейността си, и общината, в която се намира;\n2. разгъната застроена площ на центъра за данни, предоставена електрическа мощност, годишен входящ и изходящ трафик на данни и количество данни, съхранявани и обработвани в центъра за данни;\n3. показатели на центъра за данни през последната пълна календарна година в съответствие с ключови показатели за ефективност, включително потребление на енергия, оползотворяване на електрическата енергия, зададени стойности за температура, оползотворяване на отпадна топлина, потребление на вода и използване на енергия от възобновяеми източници, като където е приложимо, се прилага стандарт БДС EN 50600-4.\n(2) Изискванията на ал. 1 не се прилагат за центрове за данни, които служат за целите на националната отбрана или които предоставят услуги изключително с крайна цел отбрана и гражданска защита.\n(3) Информацията от лицата по ал. 1 се предоставя в европейската база данни за центровете за данни.\n(4) Собствениците и операторите на центрове за данни с потребление на електрическа енергия с предоставена мощност за информационни технологии, равна на или по-голяма от 1 MW, вземат предвид най-добрите практики, посочени в най-новата версия на Кодекса на Европейския съюз за енергийна ефективност в центровете за данни.“\n2. В § 1 от допълнителните разпоредби т. 32 се отменя.\n§ 25.\n От 1 януари 2025 г. схемите и механизмите за насърчаване на енергийната ефективност не се прилагат при инсталирането на самостоятелни котли, използващи изкопаеми горива, с изключение на одобрени за финансиране предложения по схеми и механизми до 31 декември 2024 г., в съответствие с Регламент (ЕС) 2021/241 на Европейския парламент и на Съвета от 12 февруари 2021 г. за създаване на Механизъм за възстановяване и устойчивост (OB, L 57/17 от 18 февруари 2021 г.), с член 7, параграф 1, буква з), точка i), трето тире от Регламент (ЕС) 2021/1058 на Европейския парламент и на Съвета от 24 юни 2021 г. относно Европейския фонд за регионално развитие и относно Кохезионния фонд (OB, L 231/60 от 30 юни 2021 г.) и с член 73 от Регламент (ЕС) 2021/2115 на Европейския парламент и на Съвета от 2 декември 2021 г. за установяване на правила за подпомагане за стратегическите планове, които трябва да бъдат изготвени от държавите членки по линия на общата селскостопанска политика (стратегически планове по ОСП) и финансирани от Европейския фонд за гарантиране на земеделието (ЕФГЗ) и от Европейския земеделски фонд за развитие на селските райони (ЕЗФРСР), и за отмяна на регламенти (ЕС) № 1305/2013 и (ЕС) № 1307/2013 (OB, L 435 от 6 декември 2021 г.).\n§ 26.\n В Закона за устройство на територията (обн., ДВ, бр. 1 от 2001 г.; изм., бр. 41 и 111 от 2001 г., бр. 43 от 2002 г., бр. 20, 65 и 107 от 2003 г., бр. 36 и 65 от 2004 г., бр. 28, 76, 77, 88, 94, 95, 103 и 105 от 2005 г., бр. 29, 30, 34, 37, 65, 76, 79, 80, 82, 106 и 108 от 2006 г., бр. 41, 53 и 61 от 2007 г., бр. 33, 43, 54, 69, 98 и 102 от 2008 г., бр. 6, 17, 19, 80, 92 и 93 от 2009 г., бр. 15, 41, 50, 54 и 87 от 2010 г., бр. 19, 35, 54 и 80 от 2011 г., бр. 29, 32, 38, 45, 47, 53, 77, 82 и 99 от 2012 г., бр. 15, 24, 27, 28, 66 и 109 от 2013 г., бр. 49, 53, 98 и 105 от 2014 г., бр. 35, 61, 62, 79 и 101 от 2015 г., бр. 15 и 51 от 2016 г., бр. 13, 63, 92, 96 и 103 от 2017 г., бр. 21, 28, 55 и 108 от 2018 г., бр. 1, 24, 25, 41, 44, 62 и 101 от 2019 г., бр. 17, 21, 60, 62 от 2020 г.; Решение № 14 на Конституционния съд от 2020 г. – бр. 92 от 2020 г.; изм., бр. 104 и 107 от 2020 г., бр. 16, 20, 21 от 2021 г.; Решение № 17 на Конституционния съд от 2021 г. – бр. 94 от 2021 г.; изм., бр. 42 от 2022 г., бр. 6 и 86 от 2023 г. и бр. 35 от 2025 г.) в чл. 147, ал. 1, т. 14 след думите „електрическа енергия“ се добавя „включително съоръженията за присъединяването им към електроразпределителната мрежа“.\n§ 27.\n В Закона за държавната собственост (обн., ДВ, бр. 44 от 1996 г.; изм., бр. 104 от 1996 г., бр. 55, 61 и 117 от 1997 г., бр. 93 и 124 от 1998 г., бр. 67 от 1999 г., бр. 9, 12, 26 и 57 от 2000 г., бр. 1 от 2001 г.; Решение № 7 на Конституционния съд от 2001 г. – бр. 38 от 2001 г.; изм., бр. 45 от 2002 г., бр. 63 от 2003 г., бр. 24 и 93 от 2004 г., бр. 32 от 2005 г., бр. 17, 30, 36, 64 и 105 от 2006 г., бр. 41, 59, 92 и 113 от 2007 г., бр. 52 и 54 от 2008 г., бр. 10, 17, 19, 33 и 41 от 2009 г., бр. 18 и 87 от 2010 г., бр. 19 и 47 от 2011 г., бр. 45, 82 и 99 от 2012 г., бр. 27 от 2013 г.; Решение № 6 на Конституционния съд от 2013 г. – бр. 65 от 2013 г.; изм., бр. 66 и 109 от 2013 г., бр. 40, 98 и 105 от 2014 г., бр. 52, 60 и 61 от 2015 г., бр. 81 от 2016 г., бр. 13, 58 и 96 от 2017 г., бр. 21, 64, 77 и 90 от 2018 г., бр. 25, 44, 60, 61, 79 и 94 от 2019 г.; Решение № 9 на Конституционния съд от 2019 г. – бр. 98 от 2019 г.; изм., бр. 28, 34 и 44 от 2020 г., бр. 21 от 2021 г., бр. 32, 102 от 2022 г. и бр. 102 от 2023 г.) в чл. 16, ал. 2 се създава изречение второ: „С решение на Министерския съвет части от имоти – публична държавна собственост, може да се отдават под наем за срок до 10 години без търг на публични предприятия и техни дъщерни дружества, при условие че не се възпрепятства осъществяването на дейностите, за които имотите са предоставени за управление.“\n§ 28.\n Законът влиза в сила от деня на обнародването му в „Държавен вестник“. \nЗаконът е приет от 51-вото Народно събрание на 8 май 2025 г. и на 4 юни 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n3218"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165926",
    "meta": [],
    "text": "УКАЗ № 135\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за договорите за финансово обезпечение, приет от 51-вото Народно събрание на 31 юли 2025 г.\nИздаден в \nСофия на 11 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за договорите за финансово обезпечение\n(обн., ДВ, 68 от 2006 г.; изм., бр. 24 от 2009 г., бр. 101 от 2010 г., бр. 77 от 2011 г., бр. 70 и 109 от 2013 г., бр. 62 и 102 от 2015 г., бр. 83 от 2019 г. и бр. 8 от 2023 г.)\n§ 1. \nВ наименованието на закона накрая се добавя „и за приключващото нетиране“.\n§ 2. \nВ чл. 1 се правят следните допълнения:\n1. В ал. 1 накрая се добавя „и обхвата и действието на приключващото нетиране“.\n2. В ал. 2 накрая се добавя „и на извършването на приключващо нетиране“.\n§ 3. \nВ чл. 2, ал. 3 след думата „обезпечи“ се добавя „или осигури по друг начин“. \n§ 4. \nВ чл. 3 се правят следните изменения и допълнения: \n1. В ал. 1: \nа) в т. 3 думата „международните“ се заменя с „многостранните“;\nб) точка 4 се изменя така:\n„4. кредитна институция съгласно чл. 4, параграф 1, т. 1 от Регламент (ЕС) № 575/2013 на Европейския парламент и на Съвета от 26 юни 2013 г. относно пруденциалните изисквания за кредитните институции и инвестиционните посредници и за изменение на Регламент (ЕС) № 648/2012 (ОВ, L 176/1 от 27 юни 2013 г.), наричан по-нататък „Регламент (ЕС) № 575/2013“, както и субектите по чл. 2, параграф 5 от Директива 2013/36/ЕC на Европейския парламент и на Съвета от 26 юни 2013 г. относно достъпа до осъществяването на дейност от кредитните институции и относно пруденциалния надзор върху кредитните институции и инвестиционните посредници, за изменение на Директива 2002/87/ЕО и за отмяна на директиви 2006/48/ЕО и 2006/49/ЕО (OB, L 176/338 от 27 юни 2013 г.);“\nв) точка 5 се изменя така:\n„5. финансова институция съгласно чл. 4, параграф 1, т. 26 от Регламент (ЕС) № 575/2013;“\nг) точка 6 се изменя така:\n„6. застраховател и презастраховател съгласно Кодекса за застраховането;“\nд) точка 7 се изменя така:\n„7. инвестиционен посредник съгласно Закона за пазарите на финансови инструменти;“\nе) в т. 8 накрая се добавя „съгласно Закона за дейността на колективните инвестиционни схеми и на други предприятия за колективно инвестиране“;\nж) в т. 9 накрая се добавя „съгласно Закона за дейността на колективните инвестиционни схеми и на други предприятия за колективно инвестиране“;\nз) точка 10 се изменя така:\n„10. пазарен оператор или регулиран пазар съгласно Закона за пазарите на финансови инструменти;“\nи) в т. 11 накрая се добавя „съгласно чл. 2, параграф 1, т. 1 от Регламент (ЕС) № 909/2014 на Европейския парламент и на Съвета от 23 юли 2014 г. за подобряване на сетълмента на ценни книжа в Европейския съюз и за централните депозитари на ценни книжа, както и за изменение на директиви 98/26/ЕО и 2014/65/ЕС и Регламент (ЕС) № 236/2012 (ОВ, L 257/1 от 28 август 2014 г.)“;\nй) в т. 12 накрая се добавя „съгласно Кодекса за социално осигуряване“;\nк) точка 13 се отменя;\nл) в т. 14 накрая се добавя „съгласно Закона за дружествата със специална инвестиционна цел и за дружествата за секюритизация“;\nм) в т. 15 думата „съконтрахент“ се заменя с „контрагент“;\nн) точка 17 се изменя така:\n„17. всяко юридическо лице или неперсонифицирано образувание, при условие че другата страна по договора за финансово обезпечение е лице по т. 1 – 16.“\n2. В ал. 2 думите „държава членка“ се заменят с „друга държава“.\n§ 5. \nВ заглавието на чл. 5 накрая се добавя „на финансово обезпечение“.\n§ 6. \nВ чл. 6 в заглавието накрая се добавя „на договор за финансово обезпечение“. \n§ 7. \nВ чл. 7 се правят следните изменения и допълнения: \n1. В заглавието накрая се добавя „по договор за финансово обезпечение“. \n2. Алинея 1 се изменя така:\n„(1) Финансови задължения за целите на финансовото обезпечение са задълженията, гарантирани чрез договор за финансово обезпечение и подлежащи на уреждане с парични вземания и/или с получаване на финансови инструменти.“ \n3. Създава се нова ал. 2:\n„(2) Финансовите задължения по ал. 1 са:\n1. съществуващи, бъдещи или условни задължения, включително задължения, произтичащи от рамков договор или от друго подобно споразумение; \n2. задължения, които лице, различно от обезпечителя, има към обезпеченото лице;\n3. периодично възникващи родово определени задължения и задължения от определен клас или вид.“\n4. Досегашната ал. 2 става ал. 3.\n§ 8. \nВ чл. 10 се правят следните изменения и допълнения: \n1. В заглавието думите „и клауза за нетиране“ се заменят с „на договор за финансово обезпечение“.\n2. В ал. 1:\nа) в текста преди т. 1 накрая се добавя „на договор за финансово обезпечение“;\nб) точка 2 се изменя така:\n„2. може да се извърши приключващо нетиране по чл. 12а, ако в договора е включена уговорка за приключващо нетиране.“\n3. Алинея 2 се отменя.\n§ 9. \nВ чл. 11 се правят следните изменения и допълнения:\n1. В ал. 2 думите „финансово обезпечение с предоставяне на“ се заличават.\n2. В ал. 4 след думата „следващия“ се добавя „работен“.\n3. В ал. 5 думите „спрямо обезпечителя обезпеченото лице“ се заменят с „или при прилагане на оздравителна мярка спрямо обезпечителя или обезпеченото лице, се“.\n§ 10.\n В чл. 12, ал. 1 думите „при влизане в сила на клаузата за нетиране или“ се заличават, след думата „след“ се добавя „извършване на приключващо нетиране по договор за финансово обезпечение“ и се поставя запетая.\n§ 11.\n Създават се чл. 12а – 12в:\n„Договор с уговорка за приключващо нетиране\nЧл. 12а. (1) Приключващо нетиране може да се извърши на основание уговорка за приключващо нетиране, включена в договор за финансово обезпечение, рамков договор, договор при общи условия или друг договор с предмет – финансово задължение по чл. 12б, независимо дали е уговорено финансово обезпечение.\n(2) Съгласно уговорката за приключващо нетиране при настъпване на изпълнително събитие, независимо дали чрез нетиране, прихващане или по друг начин: \n1. задълженията на страните стават незабавно изискуеми и се превръщат в задължения за плащане на парична сума, равна на изчислената им текуща стойност, или се прекратяват и се заместват от задължение за плащане на такава сума, и/или \n2. насрещните задължения на страните се погасяват до размера на по-малкото от тях, като страната, дължаща по-голямата сума, остава да дължи на другата страна единствено нетната разлика между сумите.\n(3) Освен ако е уговорено друго, финансовите задължения по чл. 12б, ал. 1, които са предмет на отделни договори, но са обхванати от уговорка за приключващо нетиране, при настъпване на изпълнително събитие се разглеждат като задължения по един общ договор, който се прекратява в цялост, независимо дали към датата на настъпване на събитието отделните договори са били частично или изцяло едностранно изпълнени.\n(4) Договор с уговорка за приключващо нетиране се доказва в писмена форма.\nОбхват на приключващото нетиране\nЧл. 12б. (1) Приключващо нетиране може да се извършва по отношение на следните финансови задължения: \n1. задължения, обезпечени с договор за финансово обезпечение по реда на този закон или с еквивалентни договори, сключени съгласно правото на друга държава, както и други задължения по тези договори; \n2. задължения по деривативни договори по чл. 4, т. 4 – 10 от Закона за пазарите на финансови инструменти, независимо дали се търгуват на място на търговия; \n3. задължения по сделки с уговорка за обратно изкупуване (репо сделки) и сделки за получаване в заем на ценни книжа с предмет – финансови инструменти по чл. 4, т. 1 – 3 от Закона за пазарите на финансови инструменти; \n4. задължения по договори за покупко-продажба или други договори, различни от изброените по т. 3, с предмет – финансови инструменти по чл. 4, т. 1 – 3 от Закона за пазарите на финансови инструменти. \n(2) Приключващо нетиране може да се извършва и по отношение на задължения по ал. 1 на трето лице, за които страна по договор с уговорка за приключващо нетиране се е задължила да отговаря спрямо другата страна по договора.\n(3) Финансовите задължения по ал. 1 отговарят на изискванията на чл. 7, ал. 2 и при извършване на приключващо нетиране пораждат право само на парично вземане.\nСтрани по приключващо нетиране\nЧл. 12в. (1) Приключващо нетиране може да се извършва, ако поне една от страните по договор по чл. 12а, ал. 1 е:\n1. лице по чл. 3, ал. 1, т. 1 – 16;\n2. дружество със специална цел – секюритизация съгласно чл. 2, т. 2 от Регламент (ЕС) 2017/2402 на Европейския парламент и на Съвета от 12 декември 2017 г. за определяне на обща рамка за секюритизациите и за създаване на специфична рамка за опростени, прозрачни и стандартизирани секюритизации, и за изменение на директиви 2009/65/ЕО, 2009/138/ЕО и 2011/61/ЕС и регламенти (ЕО) № 1060/2009 и (ЕС) № 648/2012 (OВ, L 347/35 от 28 декември 2017 г.);\n3. алтернативен инвестиционен фонд и лице, управляващо алтернативен инвестиционен фонд съгласно Закона за дейността на колективните инвестиционни схеми и на други предприятия за колективно инвестиране;\n4. лице, което по закон има право да извършва сделки с финансови задължения по чл. 12б, ал. 1.\n(2) Физически лица и неперсонифицирани образувания извън посочените в ал. 1 не могат да бъдат страна по договор по чл. 12а, ал. 1.\n(3) Страна по договор по чл. 12а, ал. 1 може да бъде и лице от друга държава, което по националното си право има право да извършва сделки с финансови задължения по чл. 12б, ал. 1.“\n§ 12.\n В чл. 13 се правят следните изменения:\n1. Заглавието се изменя така: „Извършване на приключващо нетиране“.\n2. В ал. 2:\nа) текстът преди т. 1 се изменя така: „Освен ако е уговорено друго, при настъпване на изпълнително събитие може да се извърши приключващо нетиране независимо от:“;\nб) в т. 1 думите „обезпечителя и/или обезпеченото лице“ се заменят със „страна по договор с уговорка за приключващо нетиране“;\nв) точка 2 се изменя така:\n„2. разпореждането с финансово обезпечение или с вземане, което е предмет на приключващо нетиране, както и налагането на запор върху тях.“\n3. В ал. 3 думите „клаузата за нетиране“ се заменят с „уговорка за приключващо нетиране, която е част от договор за финансово обезпечение“ и се поставя запетая.\n§ 13.\n В чл. 14 се правят следните изменения: \n1. Заглавието на чл. 14 се изменя така: „Неприложимост на разпоредби относно договорите за финансово обезпечение“. \n2. Алинеи 1 и 2 се отменят. \n3. В ал. 3 в текста преди т. 1 думите „не са“ се заменят с „не могат да бъдат обявени за“. \n4. В ал. 4 думите „имат правна сила и“ се заличават.\n§ 14.\n Създава се чл. 14а:\n„Неприложимост на разпоредби относно приключващото нетиране\nЧл. 14а. (1) Договор с уговорка за приключващо нетиране, както и възникването и изпълнението на финансово задължение по чл. 12б не могат да бъдат обявени за нищожни, относително недействителни, унищожаеми и не могат да бъдат отменяни или прекратявани единствено на основание, че договорът е сключен, съответно финансовото задължение е възникнало или изпълнено, в:\n1. деня на започване на прекратителната процедура или оздравителните мерки, но преди издаването на заповедта или решението за тяхното започване, или\n2. нормативно определен срок преди започване на прекратителната процедура или оздравителните мерки, определен във връзка с тях, или в срок, определен във връзка с приемането на решение или предприемането на друго действие, или пък с настъпването на друго събитие в хода на прекратителната процедура или оздравителните мерки.\n(2) Когато договор с уговорка за приключващо нетиране е сключен или финансово задължение по чл. 12б е възникнало или е изпълнено в деня на започване на прекратителната процедура или оздравителните мерки, но след момента на тяхното започване, тези действия са противопоставими на трети лица, ако насрещната страна по договора не е знаела, че е настъпила неплатежоспособност, съответно свръхзадълженост, или че е започнала прекратителна процедура, съответно процедура по прилагане на оздравителни мерки.\n(3) При упражняването на правомощията си в производство по несъстоятелност синдикът не може да прехвърля частично права и задължения по договори с уговорка за приключващо нетиране, нито да изменя или да прекратява такива договори единствено на основание на откритото производство по несъстоятелност.“\n§ 15.\n В чл. 15 се създава ал. 4:\n„(4) При прилагане на оздравителни мерки или откриване на прекратителна процедура в Република България приложимото право по отношение на приключващото нетиране е правото, което се прилага към договора по чл. 12а, ал. 1. Приложимото право по изречение първо определя последиците от извършването на приключващо нетиране, условията и реда за прекратяване на договора и правилата за обявяване на нищожност, унищожаемост или непротивопоставимост на актове.“\n§ 16.\n В чл. 16 се правят следните изменения:\n1. Заглавието се изменя така: „Други случаи на неприложимост“.\n2. В ал. 2 думите „чл. 8, 10 и 11“ се заменят с „чл. 8, 10, 11 и 13“, думите „клауза за“ се заменят с „уговорка за приключващо“, а думите „по силата на глава петнадесета“ се заменят със „съгласно чл. 152 от Закона за публичните финанси, глава шеста, петнадесета“.\n§ 17.\n В § 1 от допълнителните разпоредби се правят следните изменения и допълнения:\n1. В т. 1 думите „Международни банки за развитие“ се заменят с „Многостранни банки за развитие“, а думата „инструмент“ се заменя с „фонд“.\n2. В т. 5 думите „влиза в сила клауза за“ се заменят с „да извърши приключващо“.\n3. В т. 6 думата „дълготраен“ се заменя с „траен“.\n4. Създава се т. 7:\n„7. „Изпълнително събитие“ е неизпълнение на финансово задължение по чл. 12б или друго подобно събитие, уговорено между страните или предвидено в закон, при настъпването на което обезпеченият има право да реализира или да усвои финансовото обезпечение по договор за финансово обезпечение или при настъпването на което се извършва приключващо нетиране по договор с уговорка за приключващо нетиране.“\n5. Създава се т. 8:\n„8. „Прекратителна процедура“ е колективно производство по осребряване на активите и разпределяне на полученото между кредиторите, акционерите или съдружниците, което се провежда на територията на Република България или на територията на друга държава с участието на административен или съдебен орган, включително когато производството приключва със споразумение или друга подобна мярка, независимо от това дали производството е по несъстоятелност, по доброволна или по принудителна ликвидация.“\n6. Създава се т. 9:\n„9. „Оздравителни мерки“ са мерки с участието на административен или съдебен орган, които са насочени към запазване или възстановяване на финансовото състояние и засягат съществуващи права на трети лица, включително производство по стабилизация, мерките, свързани със спиране на плащанията, на действията по принудително изпълнение или с намаляването на вземания, независимо от това дали се провеждат на територията на Република България, или на територията на друга държава.“\nЗаключителни разпоредби\n§ 18.\n В Закона за банковата несъстоятелност (обн., ДВ, бр. 92 от 2002 г.; изм., бр. 67 от 2003 г.,бр. 36 от 2004 г., бр. 31 и 105 от 2005 г., бр. 30, 34, 59 и 80 от 2006 г., бр. 53 и 59 от 2007 г., бр. 67 от 2008 г., бр. 105 от 2011 г., бр. 98 от 2014 г., бр. 22, 41, 50, 61, 62 и 94 от 2015 г., бр. 33 и 95 от 2016 г., бр. 20, 91 и 103 от 2017 г., бр. 22 от 2018 г., бр. 33 и 83 от 2019 г., бр. 12 от 2021 г.; Решение № 8 от 2021 г. на Конституционния съд – бр. 48 от 2021 г.; изм., бр. 25 от 2022 г., бр. 70 от 2024 г. и бр. 54 от 2025 г.) се правят следните допълнения:\n1. В чл. 22 се създава ал. 3:\n„(3) Алинея 1, т. 1 и ал. 2, т. 1 не се прилагат за договор с уговорка за приключващо нетиране по смисъла на Закона за договорите за финансово обезпечение и за приключващото нетиране.“\n2. В чл. 58 се създава ал. 6:\n„(6) При прилагане на ал. 1 синдикът спазва и изискванията на Закона за договорите за финансово обезпечение и за приключващото нетиране.“\n§ 19.\n В Закона за възстановяване и преструктуриране на кредитни институции и инвестиционни посредници (обн., ДВ, бр. 62 от 2015 г.; изм., бр. 59 от 2016 г., бр. 85, 91 и 97 от 2017 г., бр. 15, 20 и 106 от 2018 г., бр. 37 от 2019 г., бр. 12 от 2021 г., бр. 25 от 2022 г., бр. 8 и 85 от 2023 г., бр. 13 и 70 от 2024 г. и бр. 54 от 2025 г.) се правят следните изменения и допълнения:\n1. В чл. 70а, ал. 11, т. 3 накрая се добавя „и за приключващото нетиране“. \n2. В чл. 100, ал. 1 думите „от Закона за договорите за финансово обезпечение“ се заменят с „или изпълнително събитие по смисъла на § 1, т. 7 от допълнителните разпоредби към Закона за договорите за финансово обезпечение и за приключващото нетиране“.\n3. В § 1, т. 69 от допълнителните разпоредби думите „разпоредби за приключващо нетиране“ по смисъла на Закона за договорите за финансово обезпечение и „нетиране“ по смисъла на глава осма от“ се заменят с „договор с уговорка за приключващо нетиране“ по смисъла на Закона за договорите за финансово обезпечение и за приключващото нетиране и „нетиране“ по смисъла на § 1, т. 25 от допълнителните разпоредби на“. \n§ 20.\n В Закона за платежните услуги и платежните системи (обн., ДВ, бр. 20 от 2018 г.; изм., бр. 17, 37, 42 и 94 от 2019 г., бр. 13 от 2020 г., бр. 12 от 2021 г., бр. 25 и 45 от 2022 г., бр. 8, 66 и 84 от 2023 г., бр. 79 от 2024 г. и бр. 49 и 54 от 2025 г.) в чл. 134, ал. 4 след думите „Закона за договорите за финансово обезпечение“ се добавя „и за приключващото нетиране“.\n§ 21.\n В Закона за покритите облигации (обн., ДВ, бр. 25 от 2022 г.; изм., бр. 79 от 2024 г.) в чл. 14 след думите „Закона за договорите за финансово обезпечение“ се добавя „и за приключващото нетиране“.\n§ 22.\n В Търговския закон (обн., ДВ, бр. 48 от 1991 г.; изм., бр. 25 от 1992 г., бр. 61 и 103 от 1993 г., бр. 63 от 1994 г., бр. 63 от 1995 г., бр. 42, 59, 83, 86 и 104 от 1996 г., бр. 58, 100 и 124 от 1997 г., бр. 21, 39, 52 и 70 от 1998 г., бр. 33, 42, 64, 81, 90, 103 и 114 от 1999 г., бр. 84 от 2000 г., бр. 28, 61 и 96 от 2002 г., бр. 19, 31 и 58 от 2003 г., бр. 31, 39, 42, 43, 66, 103 и 105 от 2005 г., бр. 38, 59, 80 и 105 от 2006 г., бр. 59, 92 и 104 от 2007 г., бр. 50, 67, 70, 100 и 108 от 2008 г., бр. 12, 23, 32, 47 и 82 от 2009 г., бр. 41 и 101 от 2010 г., бр. 14, 18 и 34 от 2011 г., бр. 53 и 60 от 2012 г., бр. 15 и 20 от 2013 г., бр. 27 от 2014 г., бр. 22 и 95 от 2015 г., бр. 13 и 105 от 2016 г., бр. 62 и 102 от 2017 г., бр. 15, 27 и 88 от 2018 г., бр. 28, 33 и 83 от 2019 г., бр. 64 и 104 от 2020 г., бр. 25 от 2022 г., бр. 66 от 2023 г., бр. 35, 41, 70 и 82 от 2024 г. и бр. 54 от 2025 г.) се правят следните допълнения:\n1. В чл. 274а, ал. 1, т. 6 след думите „Закона за договорите за финансово обезпечение“ се добавя „и за приключващото нетиране“.\n2. В чл. 644 се създава ал. 6:\n„(6) При прилагане на ал. 1 синдикът спазва и изискванията на Закона за договорите за финансово обезпечение и за приключващото нетиране.“\n3. В чл. 646 се създава ал. 9:\n„(9) Алинея 1, т. 1 и ал. 2, т. 1 и 3 не се прилагат за договор с уговорка за приключващо нетиране по смисъла на Закона за договорите за финансово обезпечение и за приключващото нетиране.“\n§ 23.\n В Закона за пазарите на криптоактиви (ДВ, бр. 54 от 2025 г.) се правят следните изменения и допълнения:\n1. Създава се чл. 35а:\n„Чл. 35а. (1) С решение на Комисията, по предложение на заместник-председателя, се оповестяват интернет страници, чрез които се предлага предоставянето на услуги, свързани с криптоактиви, от лица, които нямат право да предоставят на територията на Република България такива услуги. С цел преустановяване на нарушенията на този закон и Регламент (ЕС) 2023/1114 на интернет страницата на Комисията се поддържа актуален списък на интернет страниците по изречение първо.\n(2) Решенията по ал. 1 се публикуват на интернет страницата на Комисията в деня на приемането им. Лицата, за които тези решения се отнасят, се смятат за уведомени в деня на публикуването и са длъжни да преустановят предлагането на услуги, свързани с крипоактиви, от посочените интернет страници.\n(3) Когато в тридневен срок от публикуването на решението по ал. 2 лицето не преустанови нарушението, за което е взето решението, Комисията подава искане до председателя на Софийския районен съд да постанови всички предприятия, предоставящи обществени електронни съобщителни мрежи и/или услуги, да спрат достъпа до тези интернет страници или да показват изрично предупреждение до клиентите и държателите на криптоактиви при достъпа до тях.\n(4) Председателят на Софийския районен съд или оправомощен от него заместник-председател се произнася по искането в срок до 72 часа от постъпването му.\n(5) Издаденото от съда разпореждане се публикува на интернет страницата на Комисията в деня на получаването му. Комисията поддържа в машинночетим формат актуален списък на интернет страниците, за които има издадено разпореждане от съда.\n(6) Предприятията, предоставящи обществени електронни съобщителни мрежи и/или услуги, са длъжни да спрат достъпа до съответните интернет страници, съответно да показват изрично предупреждение до клиентите и държателите на криптоактиви при достъп до тях в срок до 24 часа от публикуването на разпореждането на съда.“\n2. В чл. 36, ал. 1:\nа) точка 3 се отменя;\nб) в т. 4 след думите „онлайн интерфейс“ се добавя „да премахне съдържание или“.\n§ 24.\n Параграф 4, т. 1, буква „н“ влиза в сила в 6-месечен срок от обнародването на закона в „Държавен вестник“.\nЗаконът е приет от 51-вото Народно събрание на 31 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n4394"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166083",
    "meta": [],
    "text": "УКАЗ № 136\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за публичното предлагане на ценни книжа в Република България, приет от 51-вото Народно събрание на 31 юли 2025 г.\nИздаден в \nСофия на 11 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за публичното предлагане на ценни книжа\n(обн., ДВ, бр. 114 от 1999 г.; изм., бр. 63 и 92 от 2000 г., бр. 28, 61, 93 и 101 от 2002 г., бр. 8, 31, 67 и 71 от 2003 г., бр. 37 от 2004 г., бр. 19, 31, 39, 103 и 105 от 2005 г., бр. 30, 33, 34, 59, 63, 80, 84, 86 и 105 от 2006 г., бр. 25, 52, 53 и 109 от 2007 г., бр. 67 и 69 от 2008 г., бр. 23, 24, 42 и 93 от 2009 г., бр. 43 и 101 от 2010 г., бр. 57 и 77 от 2011 г., бр. 21 и 94 от 2012 г., бр. 103 и 109 от 2013 г., бр. 34, 61, 62, 95 и 102 от 2015 г., бр. 33, 42, 62 и 76 от 2016 г., бр. 62, 91 и 95 от 2017 г., бр. 7, 15, 20, 24 и 77 от 2018 г., бр. 17, 83, 94 и 102 от 2019 г., бр. 26, 28, 34, 44 и 64 от 2020 г., бр. 21 от 2021 г., бр. 16, 25 и 51 от 2022 г., бр. 8, 65 и 84 от 2023 г., бр. 70, 72 от 2024 г. и бр. 54 от 2025 г.)\n§ 1. \nВ чл. 8 се правят следните изменения и допълнения:\n1. Създава се нова ал. 6:\n„(6) Комисията е компетентен орган по смисъла на чл. 44, параграф 1 от Регламент (ЕС) 2023/2631 на Европейския парламент и на Съвета от 22 ноември 2023 година относно европейските зелени облигации и незадължителното разкриване на информация за облигации, предлагани на пазара като екологично устойчиви, и за облигации, свързани с устойчивостта (ОВ, L 2023/2631 от 30 ноември 2023 г.), наричан по-нататък „Регламент (ЕС) 2023/2631“, и упражнява правомощията на компетентен орган за спазване от емитентите на изискванията по чл. 10 – 15, 18, 19 и 21 от същия регламент.“\n2. Създава се ал. 7:\n„(7) Заместник-председателят е компетентен орган по смисъла на чл. 44, параграф 2 от Регламент 2023/2631 и упражнява правомощията на компетентен орган за спазване от инициаторите на изискванията по чл. 10 – 15, 18 и 19 от същия регламент с изключение на случаите, които са предоставени в изрична компетентност на Българската народна банка съгласно Закона за кредитните институции.“\n3. Досегашната ал. 6 става ал. 8.\n§ 2. \nВ чл. 89н, ал. 1 след думите „Регламент (ЕС) 2017/1129“ се добавя „и по чл. 15 от Регламент (ЕС) 2023/2631“.\n§ 3. \nСъздава се чл. 100е\n1\n:\n„Чл. 100е\n1\n. При извършване на своята дейност емитентите на европейски зелени облигации спазват и изискванията на приложимите насоки, приети от ЕОЦКП, за които комисията е взела решение за прилагането им съгласно чл. 13, ал. 1, т. 26 от Закона за Комисията за финансов надзор.“\n§ 4. \nВ чл. 110 се правят следните изменения и допълнения:\n1. В ал. 3 се създава изречение второ: „Комисията вписва емисията акции и дружеството в регистъра по чл. 30, ал. 1, т. 3 от Закона за Комисията за финансов надзор в срок 5 работни дни от получаване на заявлението, съответно от представяне на всички изискуеми документи за вписването.“\n2. Алинея 4 се изменя така:\n„(4) Извън случаите по ал. 3 комисията вписва в регистъра по чл. 30, ал. 1, т. 3 от Закона за Комисията за финансов надзор дружеството и издадената от него емисия акции едновременно с одобряване на проспекта за допускане до търговия на регулиран пазар на емисията акции.“\n3. В ал. 5 думите „ал. 1, т. 1“ се заменят с „ал. 3 или 4“, а след думите „за вписването му“ се добавя „и вписването на издадената от него емисия акции“.\n4. В ал. 6 думите „Дружество, което е издало акции при условията на първично публично предлагане с цел търговия на регулиран пазар“ и запетаята след тях се заменят с „Дружеството по ал. 3 или 4“.\n5. В ал. 7, в изречение първо след думата „дружеството“ се поставя запетая и се добавя „което отговаря на условията“, а в изречение второ думите „по ал. 1, т. 1“ се заличават.\n§ 5. \nВ чл. 212а ал. 5 се отменя.\n§ 6. \nСъздава се чл. 212а\n4\n:\n„Чл. 212а\n4\n. За да осигури спазването на разпоредбите на този закон, Регламент (ЕС) 2023/2631 и/или на актовете по прилагането им комисията, съответно заместник-председателят, може:\n1. да разпореди на отговорното физическо или юридическо лице в определен срок да предприеме конкретни мерки, необходими за предотвратяване и отстраняване на нарушенията, на вредните последици от тях или на опасността за интересите на инвеститорите; \n2. да изиска от емитентите да публикуват информационните документи относно европейските зелени облигации, посочени в чл. 10 от Регламент (ЕС) 2023/2631, или да включват в тези информационни документи посочената в Приложение I към същия регламент информация;\n3. да изиска от емитентите на европейски зелени облигации да публикуват резултати от извършените от външен проверител проверки и оценки;\n4. да изиска от емитентите на европейски зелени облигации да публикуват годишни отчети за разпределението на постъпленията или да включват в годишните отчети за разпределението на постъпленията информацията, посочена в Приложение II към Регламент (ЕС) 2023/2631;\n5. да изиска от емитентите на европейски зелени облигации да публикуват доклад за въздействието или да включат в доклада за въздействието информацията, посочена в Приложение III към Регламент (ЕС) 2023/2631;\n6. да изиска от емитентите на европейски зелени облигации да уведомят Комисията за публикуването в съответствие с чл. 15, параграф 4 от Регламент (ЕС) 2023/2631;\n7. да изиска емитентите да включват елементите по чл. 21 от Регламент (ЕС) 2023/2631 в своето периодично разкриване на информация след емитирането;\n8. да оповести публично, че емитент на облигации, предлагани на пазара като екологично устойчиви по смисъла на чл. 2, т. 5 от Регламент (ЕС) 2023/2631, или на облигации, свързани с устойчивостта по смисъла на чл. 2, т. 6 от Регламент (ЕС) 2023/2631, не спазва разпоредбите на чл. 21 от същия регламент, и да изиска от емитента да публикува тази информация на своята интернет страница;\n9. да изиска от одиторите и ръководния орган на емитента да представят относима информация и документи;\n10. да спре дадено предлагане или допускане до търговия на регулиран пазар на европейски зелени облигации за не повече от 10 последователни работни дни за всеки отделен случай, ако има достатъчно основания да смята, че емитентът на европейски зелени облигации не е изпълнил задължение по чл. 10 – 15, 18 или 19 от Регламент (ЕС) 2023/2631;\n11. да забрани дадено предлагане или допускане до търговия на регулиран пазар на европейски зелени облигации, ако има достатъчно основания да смята, че емитентът продължава да не изпълнява задължение съгласно чл. 10 – 15, 18 или 19 от Регламент (ЕС) 2023/2631;\n12. да спре рекламните съобщения за не повече от 10 последователни работни дни или да изиска от емитентите на европейски зелени облигации или от съответните финансови посредници да спрат рекламните съобщения за не повече от 10 последователни работни дни за всеки отделен случай, ако има достатъчно основания да смята, че емитентът не е изпълнил задължение съгласно чл. 10 – 15, 18 или 19 от Регламент (ЕС) 2023/2631;\n13. да забрани рекламните съобщения или да изиска от емитента на европейски зелени облигации или от инвестиционните посредници да прекратят рекламните съобщения, ако има достатъчно основания да смята, че емитентът продължава да не изпълнява задължение съгласно чл. 10 – 15, 18 или 19 от Регламент (ЕС) 2023/2631;\n14. да оповести публично факта, че емитент на европейски зелени облигации не спазва разпоредбите на Регламент (ЕС) 2023/2631, като посочи вида на нарушението, данни за физическото или юридическото лице, отговорно за нарушението, и да изиска от емитента да публикува тази информация на своята интернет страница; \n15. да забрани на емитент да емитира европейски зелени облигации за срок, не по-дълъг от една година, в случай на нарушение на чл. 10 – 15, 18 или 19 от Регламент (ЕС) 2023/2631;\n16. да оповести публично в срок три месеца след отправяне на искането по т. 13 факта, че емитентът на европейски зелени облигации вече не спазва чл. 3 от Регламент (ЕС) 2023/2631 във връзка с използването на обозначението „европейска зелена облигация“ или „EuGB“, и да изиска от емитента да публикува тази информация на своята интернет страница.“\n§ 7. \nВ чл. 212б се създава ал. 4:\n„(4) При прилагане на административните мерки по чл. 212а\n4\n комисията, съответно заместник-председателят, отчита всички обстоятелства, посочени в чл. 50, параграф 1 от Регламент (ЕС) 2023/2631.“\n§ 8. \nВ чл. 213 се правят следните допълнения:\n1. В ал. 1 след думите „212а, ал. 2, т. 3“ се поставя запетая и се добавя „както и по чл. 212а\n4\n по отношение на инициатори“.\n2. В ал. 3 след думите „212а, ал. 2, т. 3“ се поставя запетая и се добавя „както и по чл. 212а\n4\n в случаите по чл. 8, ал. 7“.\n3. В ал. 4, изречение първо след думите „212а\n3\n, ал. 1“ се поставя запетая и се добавя „както и по чл. 212а\n4\n по отношение на инициатори“, а в изречение второ след думите „чл. 212а\n2\n“ се поставя запетая и се добавя „както и по чл. 212а\n4\n в случаите по чл. 8, ал. 6“.\n§ 9. \nВ чл. 221 се правят следните изменения и допълнения:\n1. В ал. 1 се създават т. 9 и 10:\n„9. член 10 – 15, 18 и 19 от Регламент (ЕС) 2023/2631 или на актовете по прилагането му, се наказва с глоба в размер от 1000 до 50 000 лв. или до размера на реализираната печалба или на избегнатата загуба в резултат на нарушението, когато размерът им може да бъде определен; \n10. член 21 от Регламент (ЕС) 2023/2631 или на актовете по прилагането му и чл. 100е\n1\n, се наказва с глоба в размер от 500 до 50 000 лв. или до размера на реализираната печалба или на избегнатата загуба в резултат на нарушението, когато размерът им може да бъде определен.“\n2. В ал. 2 се създават т. 9 и 10:\n„9. за нарушения по ал. 1, т. 9 – от 2000 до 100 000 лв. или до двойния размер на реализираната печалба или на избегнатата загуба в резултат на нарушението, когато размерът им може да бъде определен; \n10. за нарушения по ал. 1, т. 10 – от 1000 до 100 000 лв. или до двойния размер на реализираната печалба или на избегнатата загуба в резултат на нарушението, когато размерът им може да бъде определен.“\n3. В ал. 6 след думите „чл. 212а\n1\n“ съюзът „и“ се заменя със запетая и след думите „чл. 212а\n2\n“ се добавя „и чл. 212а\n4\n“.\n4. Създава се нова ал. 12:\n„(12) За нарушения по ал. 1, т. 9 и 10 на юридическите лица се налага имуществена санкция в размер от 10 000 до 500 000 лв. или 0,25 на сто от общия годишен оборот в съответствие с последния изготвен годишен финансов отчет, приет от управителния орган, или до размера на реализираната печалба или на избегнатата загуба в резултат на нарушението, когато размерът им може да бъде определен, а при повторно нарушение – от 20 000 до 1 000 000 лв. или 0,5 на сто от общия годишен оборот в съответствие с последния изготвен годишен финансов отчет, приет от управителния орган, или до двойния размер на реализираната печалба или на избегнатата загуба в резултат на нарушението, когато размерът им може да бъде определен.“\n5. Досегашната ал. 12 става ал. 13.\n6. Досегашната ал. 13 става ал. 14 и в нея думите „ал. 9 – 11“ се заменят с „ал. 9 – 12“.\n§ 10.\n В чл. 222а се създава ал. 4:\n„(4) При определянето на вида и размера на административните наказания по чл. 221, ал. 1, т. 9 и 10, ал. 2, т. 9 и 10 и ал. 12 заместник-председателят взема предвид обстоятелствата по чл. 50, параграф 1 от Регламент (ЕС) 2023/2631.“\n§ 11.\n В чл. 224 се правят следните изменения и допълнения:\n1. Създава се нова ал. 2:\n„(2) Комисията, съответно заместник-председателят, оповестява на интернет страницата на комисията всяка приложена принудителна административна мярка и всяко издадено наказателно постановление за нарушаване на разпоредбите на Регламент (ЕС) 2023/2631 и актовете по прилагането му при спазване на чл. 52 от същия регламент и чл. 223, ал. 2 и 4.“\n2. Досегашната ал. 2 става ал. 3.\n§ 12.\n В допълнителните разпоредби се правят следните изменения и допълнения:\n1. В § 1 се създават т. 60 и 61:\n„60. „Европейска зелена облигация“ е облигация, която отговаря на изискванията на чл. 3, съответно на чл. 16 от Регламент (ЕС) 2023/2631.\n61. „Инициатор“ е понятие по смисъла на чл. 2, т. 3 от Регламент (ЕС) 2017/2402 на Европейския парламент и на Съвета от 12 декември 2017 г. за определяне на обща рамка за секюритизациите и за създаване на специфична рамка за опростени, прозрачни и стандартизирани секюритизации и за изменение на директиви 2009/65/ЕО, 2009/138/ЕО и 2011/61/ЕС и регламенти (ЕО) № 1060/2009 и (ЕС) № 648/2012 (OB, L 347/35 от 28 декември 2017 г.).“\n2. В § 1г, ал. 2 се създава т. 5:\n„5. Регламент (ЕС) 2023/2631 на Европейския парламент и на Съвета от 22 ноември 2023 г. относно европейските зелени облигации и незадължителното разкриване на информация за облигации, предлагани на пазара като екологично устойчиви, и за облигации, свързани с устойчивостта (ОВ, L 2023/2631 от 30 ноември 2023 г.).“\n3. Параграф 1д се отменя. \nЗаключителни разпоредби\n§ 13.\n В Закона за Комисията за финансов надзор (обн., ДВ, бр. 8 от 2003 г.; изм., бр. 31, 67 и 112 от 2003 г., бр. 85 от 2004 г., бр. 39, 103 и 105 от 2005 г., бр. 30, 56, 59 и 84 от 2006 г., бр. 52, 97 и 109 от 2007 г., бр. 67 от 2008 г., бр. 24 и 42 от 2009 г., бр. 43 и 97 от 2010 г., бр. 77 от 2011 г., бр. 21, 38, 60, 102 и 103 от 2012 г., бр. 15 и 109 от 2013 г., бр. 34, 62 и 102 от 2015 г., бр. 42 и 76 от 2016 г.; Решение № 10 на Конституционния съд от 2017 г. – бр. 57 от 2017 г.; изм. и доп., бр. 62, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 12, 17, 42, 83, 94 и 102 от 2019 г., бр. 26 и 64 от 2020 г., бр. 21 от 2021 г., бр. 16, 25 и 51 от 2022 г., бр. 8, 60, 65, 84 и 85 от 2023 г. и бр. 26, 31, 49 и 54 от 2025 г.) се правят следните изменения и допълнения:\n1. В чл. 1, ал. 2:\nа) в т. 5 след думите „наричан по-нататък „Регламент (ЕС) 2021/23“ съюзът „и“ се заличава и накрая се добавя „и Регламент (ЕС) 2023/2631 на Европейския парламент и на Съвета от 22 ноември 2023 г. относно европейските зелени облигации и незадължителното разкриване на информация за облигации, предлагани на пазара като екологично устойчиви, и за облигации, свързани с устойчивостта (ОВ, L 2023/2631 от 30 ноември 2023 г.), наричан по-нататък „Регламент (ЕС) 2023/2631“;\nб) в т. 6 накрая се добавя „и във връзка с изпълнението на изискванията по Регламент (ЕС) 2023/2631“.\n2. В чл. 12, ал. 1:\nа) досегашната т. 29 „29. е компетентен орган по прилагането на Регламент (ЕС) 2022/2554 по отношение на лицата, посочени в чл. 46, букви „в“ – „ж“, „и“ – „м“, „о“ и „п“ от същия регламент;“ става т. 30;\nб) досегашната т. 30 става т. 31;\nв) създава се т. 32:\n„32. е компетентен орган по прилагането на Регламент (ЕС) 2023/2631, в предвидените в Закона за публичното предлагане на ценни книжа случаи.“\n3. В чл. 13, ал. 1:\nа) досегашната т. 47 „47. по предложение на ресорния заместник-председател упражнява правомощията на компетентен орган по чл. 5 – 7 от Регламент (ЕС) 2020/852;“ става т. 48;\nб) досегашните т. 48, 49, 50 и 51 стават съответно т. 49, 50, 51 и 52;\nв) създава се т. 53:\n„53. по предложение на ресорния заместник-председател упражнява правомощията на компетентен орган по чл. 44, параграф 1 от Регламент (ЕС) 2023/2631 и прилага принудителните административни мерки, които са в изричната компетентност на комисията.“\n4. В чл. 15, ал. 1:\nа) в т. 1 думите „43 – 51“ се заменят с „43 – 53“;\nб) в т. 6 и 7 след думите „Регламент (ЕС) 2023/1113“ се поставя запетая и се добавя „Регламент (ЕС) 2023/2631“;\nв) в т. 16 думите „и Регламент (ЕС) 2023/1114“ се заменят с „Регламент (ЕС) 2023/1114 и Регламент (ЕС) 2023/2631“;\nг) досегашната т. 24 „24. упражнява правомощията на компетентен орган по Регламент (ЕС) 2022/2554 по отношение на лицата, посочени в чл. 46, букви „в“ – „ж“, „и“, „й“, „о“ и „п“ от същия регламент, които не са предоставени в изричната компетентност на комисията;“ става т. 25;\nд) досегашните т. 25 и 26 стават съответно т. 26 и 27;\nе) създава се т. 28:\n„28. упражнява правомощията на компетентен орган по смисъла на чл. 44, параграф 2 от Регламент (ЕС) 2023/2631 в случаите по чл. 8, ал. 7 от Закона за публичното предлагане на ценни книжа.“\n5. В чл. 18, ал. 1, т. 1 и 6 и ал. 3 след думите „Регламент (ЕС) 2023/1114“ се поставя запетая и се добавя „Регламент (ЕС) 2023/2631“.\n6. В чл. 19, ал. 2, т. 1 думите „и Регламент (ЕС) 2023/1114“ се заменят с „Регламент (ЕС) 2023/1114 и Регламент (ЕС) 2023/2631“. \n§ 14.\n В Закона за кредитните институции (обн., ДВ, бр. 59 от 2006 г.; изм., бр. 105 от 2006 г., бр. 52, 59 и 109 от 2007 г., бр. 69 от 2008 г., бр. 23, 24, 44, 93 и 95 от 2009 г., бр. 94 и 101 от 2010 г., бр. 77 и 105 от 2011 г., бр. 38 и 44 от 2012 г., бр. 52, 70 и 109 от 2013 г., бр. 22, 27, 35 и 53 от 2014 г., бр. 14, 22, 50, 62 и 94 от 2015 г., бр. 33, 59, 62, 81, 95 и 98 от 2016 г., бр. 63, 97 и 103 от 2017 г., бр. 7, 15, 16, 20, 22, 51, 77, 98 и 106 от 2018 г., бр. 37, 42, 83, 94 и 96 от 2019 г., бр. 11, 13, 14, 18 и 64 от 2020 г., бр. 12 и 21 от 2021 г., бр. 25 и 51 от 2022 г., бр. 65, 66, 84 и 85 от 2023 г., бр. 13, 70, 79 от 2024 г. и бр. 49, 50 и 54 от 2025 г.) се правят следните изменения и допълнения:\n1. В чл. 1, ал. 2 се създава т. 10:\n„10. правомощията по чл. 44, параграф 2 от Регламент (ЕС) 2023/2631 на Европейския парламент и на Съвета от 22 ноември 2023 г. относно европейските зелени облигации и незадължителното разкриване на информация за облигации, предлагани на пазара като екологично устойчиви, и за облигации, свързани с устойчивостта (ОВ, L 2023/2631 от 30 ноември 2023 г.), наричан по-нататък „Регламент (ЕС) 2023/2631“, когато инициатор е кредитна институция.“\n2. В чл. 103 се създава ал. 19:\n„(19) Когато установи, че банка, в качеството си на инициатор, нейни администратори или други служители на банката са извършили нарушение на Регламент (ЕС) 2023/2631 БНБ може да приложи мерките по ал. 2 и/или мярка по чл. 45, параграф 1 от Регламент (ЕС) 2023/2631.“\n3. В чл. 152г:\nа) създава се нова ал. 2: \n„(2) При извършено нарушение по чл. 10 – 15, 18 и 19 от Регламент (ЕС) 2023/2631 на нарушителя се налага: \n1. когато е физическо лице – глоба в размер до левовата равностойност на 50 000 евро;\n2. когато е юридическо лице – имуществена санкция в размер до левовата равностойност на 500 000 евро или 0,5 на сто от общия годишен оборот в съответствие с последния изготвен годишен финансов отчет, приет от управителния орган.“;\nб) досегашната ал. 2 става ал. 3 и в нея след думата „нарушението“ се добавя „по ал. 1 и 2“.\n4. В § 4, ал. 2 от допълнителните разпоредби след думите „(OB, L 347/35 от 28 декември 2017 г.)“ съюзът „и“ се заменя със запетая и накрая се добавя „и на Регламент (ЕС) 2023/2631 на Европейския парламент и на Съвета от 22 ноември 2023 г. относно европейските зелени облигации и незадължителното разкриване на информация за облигации, предлагани на пазара като екологично устойчиви, и за облигации, свързани с устойчивостта (ОВ, L 2023/2631 от 30 ноември 2023 г.)“.\n§ 15.\n В Закона за изменение и допълнение на Закона за кредитните институции (обн., ДВ, бр. 70 от 2024 г.; изм., бр. 54 от 2025 г.) в § 54 се създава т. 12:\n„12. В ал. 19 абревиатурата „БНБ“ се заменя с „компетентният орган по чл. 1, ал. 2“.“\n§ 16.\n В Кодекса за застраховането (обн., ДВ, бр. 102 от 2015 г.; изм., бр. 62, 95 и 103 от 2016 г., бр. 8, 62, 63, 85, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 17, 42 и 83 от 2019 г., бр. 26, 28 и 64 от 2020 г., бр. 21 от 2021 г., бр. 16 и 25 от 2022 г., бр. 66, 68, 80, 84 и 85 от 2023 г., бр. 70 и 79 от 2024 г. и бр. 49 и 54 от 2025 г.) се правят следните изменения и допълнения:\n1. В чл. 294:\nа) в ал. 1 се създава т. 3:\n„3. клон на застрахователен посредник от трета държава, регистриран по Търговския закон, и при условията и по реда на този кодекс.“;\nб) в ал. 3 се създава т. 4:\n„4. клон на търговец от трета държава, регистриран по Търговския закон, и при условията и по реда на този кодекс или извършващ дейност без регистрация по реда на чл. 295, ал. 1.“;\nв) в ал. 4 се създава т. 3:\n„3. клон на презастрахователен брокер от трета държава, регистриран по Търговския закон, и при условията и по реда на този кодекс.“\n2. В чл. 296:\nа) в ал. 1 след думите „застрахователните агенти“ съюзът „и“ се заменя със запетая и след думите „допълнителна дейност“ се добавя „както и клоновете на застрахователни посредници и търговци от трети държави, регистрирани по Търговския закон“;\nб) в ал. 2, изречение първо накрая се добавя „и по чл. 323и, ал. 3, изречение второ и ал. 4“.\n3. В чл. 297, ал. 1 след думите „глава тридесет и първа“ съюзът „или“ се заменя със запетая и накрая се добавя „или глава тридесет и втора „а“.\n4. В дял втори на част трета се създава глава тридесет и втора „а“ с чл. 323з – 323л:\n„Глава тридесет и втора „а“\nИЗВЪРШВАНЕ НА ДЕЙНОСТ В РЕПУБЛИКА БЪЛГАРИЯ ОТ ПОСРЕДНИЦИ В ЗАСТРАХОВАНЕТО И ПРЕЗАСТРАХОВАНЕТО ОТ ТРЕТА ДЪРЖАВА. ИЗВЪРШВАНЕ НА ДЕЙНОСТ В ТРЕТА ДЪРЖАВА ОТ ПОСРЕДНИЦИ В ЗАСТРАХОВАНЕТО И ПРЕЗАСТРАХОВАНЕТО ОТ РЕПУБЛИКА БЪЛГАРИЯ\nРаздел І\nИзвършване на дейност в Република България от застрахователен и презастрахователен посредник от трета държава и клон на търговец от трета държава като посредник, предлагащ застрахователни продукти като допълнителна дейност\nУсловия за извършване на дейност в Република България от застрахователен и презастрахователен посредник от трета държава и клон на търговец от трета държава като посредник, предлагащ застрахователни продукти като допълнителна дейност\nЧл. 323з. (1) Застрахователен или презастрахователен посредник със седалище в трета държава има право да извършва дейност по разпространение на застрахователни или презастрахователни продукти на територията на Република България чрез клон, регистриран по Търговския закон, след вписване в регистъра по чл. 30, ал. 1, т. 12 от Закона за Комисията за финансов надзор на някоя от формите за извършване на застрахователно или презастрахователно посредничество, допустими по този кодекс. Не се допуска едновременно извършване на дейност като застрахователен брокер и като застрахователен агент на местен застраховател чрез клон на застрахователен или презастрахователен посредник със седалище в трета държава. \n(2) Клон на търговец от трета държава, регистриран по Търговския закон, има право да извършва дейност на територията на Република България като посредник, предлагащ застрахователни продукти като допълнителна дейност, при условията на чл. 294, ал. 2 във връзка с чл. 321а и 321б, съответно на чл. 295. \nРегистрация на клон на застрахователен и презастрахователен посредник от трета държава и клон на търговец от трета държава като посредник, предлагащ застрахователни продукти като допълнителна дейност\nЧл. 323и. (1) Комисията може да регистрира клон на посредник по чл. 323з, ал. 1, при условие че:\n1. лицето има право съгласно националното си законодателство да извършва дейност по разпространение на застрахователни или презастрахователни продукти;\n2. клонът на посредника отговаря на изискванията по глава тридесета, раздел І и ІІ – при регистрация за дейност като застрахователен брокер, съответно на изискванията по глава тридесет и първа – при регистрация за дейност като застрахователен агент на местен застраховател;\n3. управителят на клона отговаря на изискванията по чл. 303, ал. 1 – 7 – при регистрация за дейност като застрахователен брокер, съответно на изискванията по чл. 316, ал. 1, изречение първо, второ и трето – при регистрация за дейност като застрахователен агент на местен застраховател. \n(2) За регистрацията на клон на посредник по чл. 323з, ал. 1 като застрахователен брокер се прилага глава тридесета, раздел ІІІ. За регистрацията на клон на посредник по чл. 323з, ал. 1 като застрахователен агент клонът е длъжен самостоятелно да подаде искане за вписване в регистъра на комисията, като прилага съответните документи по чл. 307 в 14-дневен срок от подписването на договора за застрахователно агентство с местен застраховател.\n(3) За регистрация на клон на посредник по чл. 323з, ал. 2 се прилагат чл. 321а и 321б. Клонът е длъжен самостоятелно да подаде искане за вписване в регистъра на комисията, като прилага съответните документи по чл. 307 в 14-дневен срок от подписването на договора за посредничество като допълнителна дейност. \n(4) Комисията може да откаже регистрация на клона на посредник по чл. 323з, ал. 1 или 2 на основанията по чл. 310. \n(5) Комисията може да заличи с решение клона на посредник по чл. 323з, ал. 1 или 2 на основанията по чл. 312. \nПрилагане на разпоредбите по отношение на застрахователни и презастрахователни посредници и посредници, предлагащи застрахователни продукти като допълнителна дейност, от трети държави\nЧл. 323к. (1) Доколкото в този кодекс не е предвидено друго, клонът на посредник по чл. 323з, ал. 1 или 2 има правата и задълженията на застрахователен, съответно на презастрахователен, посредник или посредник, предлагащ застрахователни продукти като допълнителна дейност, със седалище в Република България и за дейността си в страната подлежи на държавния застрахователен надзор, осъществяван от комисията и от заместник-председателя. \n(2) Клонът на посредник по чл. 323з, ал. 1 или 2 няма право да извършва дейност при условията на правото на установяване и на свободата за предоставяне на услуги в други държави членки.\nРаздел ІІ\nИзвършване на дейност в трета държава от застрахователен и презастрахователен посредник и посредник, предлагащ застрахователни продукти като допълнителна дейност, от Република България\nУсловия за извършване на дейност от застрахователен или презастрахователен посредник от Република България в трети страни\nЧл. 323л. (1) Застрахователен брокер, застрахователен агент или посредник, предлагащ застрахователни продукти като допълнителна дейност, вписан в регистъра по чл. 30, ал. 1, т. 12 от Закона за Комисията за финансов надзор при условията и по реда на този кодекс, извършва дейност в трета държава при условията и по реда на законодателството на приемащата трета държава. \n(2) Застрахователен брокер, застрахователен агент или посредник, предлагащ застрахователни продукти като допълнителна дейност, вписан в регистъра по чл. 30, ал. 1, т. 12 от Закона за Комисията за финансов надзор при условията и по реда на този кодекс, който възнамерява да извършва дейност в трета държава, уведомява комисията преди започване на дейността в приемащата трета държава, но не по-късно от 7 дни след произнасяне на компетентния орган на приемащата трета държава в отговор на искането за започване на дейността.“\n§ 17.\n В тримесечен срок от влизането в сила на този закон застрахователните брокери, застрахователните агенти и посредниците, предлагащи застрахователни продукти като допълнителна дейност, вписани към датата на влизане в сила на този закон в регистъра по чл. 30, ал. 1, т. 12 от Закона за Комисията за финансов надзор, които извършват дейност в трета държава, уведомяват Комисията за финансов надзор за тези държави.\n§ 18.\n В Закона за дружествата със специална инвестиционна цел и за дружествата за секюритизация (обн., ДВ, бр. 21 от 2021 г.; изм., бр. 25 и 51 от 2022 г., бр. 70 от 2024 г. и бр. 50 от 2025 г.) се правят следните изменения и допълнения:\n1. В чл. 5, ал. 5 думите „или на територията“ се заменят със запетая и накрая се добавя „или на държава, която се е присъединила към Кодекса за либерализация на движението на капитали на Организацията за икономическо сътрудничество и развитие“.\n2. В чл. 9, ал. 1, т. 6 думата „членки“ се заличава.\n3. В чл. 12, ал. 1, т. 10 думата „членки“ се заличава.\n4. В чл. 22, ал. 8 думата „членка“ се заличава. \n5. В чл. 24 след думите „държава членка“ се добавя „или на държава, която се е присъединила към Кодекса за либерализация на движението на капитали на Организацията за икономическо сътрудничество и развитие“.\n6. В чл. 31, ал. 1, т. 4 думата „членка“ се заличава.\n§ 19.\n Параграф 5, § 12, т. 3 и § 15 влизат в сила от 1 януари 2026 г.\nЗаконът е приет от 51-вото Народно събрание на 31 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n4393"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166151",
    "meta": [],
    "text": "УКАЗ № 130\nНа основание чл. 101, т. 3 от Конституцията на Република България\nПОСТАНОВЯВАМ:\nДа  се обнародва в „Държавен вестник“ Законът за изменение и допълнение на  Закона за здравното осигуряване, приет от 51-вото Народно събрание на 17  юли 2025 г., повторно приет на 31 юли 2025 г.\nИздаден в \nСофия на 1 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за здравното осигуряване\n(обн., ДВ, бр. 70 от 1998 г.; изм., бр. 93 и 153 от 1998  г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр.  41 от 2001 г., бр. 1, 54, 74, 107, 112, 119 и 120 от 2002 г., бр. 8,  50, 107 и 114 от 2003 г., бр. 28, 38, 49, 70, 85 и 111 от 2004 г., бр.  39, 45, 76, 99, 102, 103 и 105 от 2005 г., бр. 17, 18, 30, 33, 34, 59,  80, 95 и 105 от 2006 г., бр. 11 от 2007 г.; Решение № 3 на  Конституционния съд от 2007 г. – бр. 26 от 2007 г.; изм., бр. 31, 46,  53, 59, 97, 100 и 113 от 2007 г., бр. 37, 71 и 110 от 2008 г., бр. 35,  41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97,  98 и 100 от 2010 г., бр. 9, 60, 99 и 100 от 2011 г., бр. 38, 60, 94,  101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35,  53, 54 и 107 от 2014 г., бр. 12, 48, 54, 61, 72, 79, 98 и 102 от 2015  г.; Решение № 3 на Конституционния съд от 2016 г. – бр. 20 от 2016 г.;  изм., бр. 98 от 2016 г., бр. 85, 101 и 103 от 2017 г., бр. 7, 17, 30,  40, 77, 92, 102 и 105 от 2018 г., бр. 24, 99 и 101 от 2019 г., бр. 54,  67 и 103 от 2020 г., бр. 21 от 2021 г., бр. 18, 32 и 62 от 2022 г., бр.  8, 13, 64, 66, 82, 84 и 106 от 2023 г., бр. 13 и 16 от 2024 г.; Решение №  6 на Конституционния съд от 2024 г. – бр. 36 от 2024 г.; изм., бр. 39 и  85 от 2024 г. и бр. 25, 27 и 52 от 2025 г.)\n§ 1. \nВ чл. 6, ал. 3, т. 2 думата „подуправителят“ се заменя с „двамата подуправители“.\n§ 2. \nВ чл. 15, ал. 1 се правят следните изменения:\n1. В т. 5 думата „подуправителя“ се заменя с „подуправителите“.\n2. В т. 6 думата „подуправителя“ се заменя с „един от подуправителите“.\n§ 3. \nВ чл. 19 се правят следните изменения и допълнения:\n1. В ал. 1:\nа) в изречение първо думата „подуправителят“ се заменя с „подуправителите“;\nб)  в изречение второ думата „подуправителят“ се заменя с  „подуправителите“, думите „изпълняват функциите“ се заменят с  „упражняват правомощията“ и накрая се добавя „или нови подуправители“.\n2. В ал. 2 думата „подуправител“ се заменя с „подуправители“.\n3.  В ал. 3а в текста преди т. 1 думата „Подуправител“ се заменя с  „Подуправители“ и думите „бъде лице, което отговаря“ се заменят с „бъдат  лица, които отговарят“.\n4. В ал. 4 в текста преди т. 1 думата „подуправителя“ се заменя с „двамата подуправители“.\n5. В ал. 5 думата „подуправителя“ се заменя с „един от подуправителите“.\n6.  В ал. 5а след думата „подуправителя“ се добавя „или на двамата  подуправители“ и след думата „подуправител“ се добавя „или нови  подуправители“.\n7.  В ал. 6 думата „подуправителя“ се заменя с „двамата подуправители“,  думата „договор“ се заменя с „договори“ и думите „който се сключва“ се  заменят с „които се сключват“.\n8. В ал. 7 се създава т. 10а:\n„10а. определя правомощията и ресорите на двамата подуправители на НЗОК;“.\n9. Алинея 8 се изменя така:\n„(8) Управителят на НЗОК определя правомощията и ресорите на двамата подуправители на НЗОК.“\n10.  В ал. 9 думата „подуправителят“ се заменя с „подуправителите на НЗОК“,  думата „подпомага“ се заменя с „подпомагат“ и думата „има“ се заменя с  „имат“.\n§ 4. \nВ чл. 21, ал. 1 думата „подуправител“ се заменя с „подуправители“.\n§ 5. \nВ чл. 59 се правят следните допълнения:\n1.  В ал. 7, изречение първо накрая се добавя „както и стойностите,  определени по реда на закона за бюджета на НЗОК за съответната година,  които са задължителни за изпълнителите на медицинска помощ“.\n2. Създава се ал. 7а:\n„(7а)  Националната здравноосигурителна каса заплаща медицинската помощ по чл.  55, ал. 2, т. 2 на изпълнителите на медицинска помощ в рамките на  стойностите, определени в договорите по ал. 1 и в съответствие с  целевите средства в закона за бюджета на НЗОК за съответната година,  като се отчита и делът на резерва при решение на надзорния съвет на НЗОК  по чл. 15, ал. 1, т. 7.“\n§ 6. \nВ чл. 71 думата „подуправителя“ се заменя с „подуправителите“.\nПреходни и заключителни разпоредби\n§ 7. \nВ  срок до три месеца от влизането в сила на този закон Народното събрание  избира втори подуправител на Националната здравноосигурителна каса с  мандат до изтичането на мандата на заварения до влизането в сила на този  закон подуправител на НЗОК.\n§ 8. \n(1)  В срок до един месец от избора на втори подуправител на НЗОК от  Народното събрание управителят на НЗОК определя правомощията и ресорите  на двамата подуправители.\n(2)  До определянето на правомощията и ресорите по ал. 1 завареният до  влизането в сила на този закон подуправител на НЗОК продължава да  упражнява правомощията си по досегашния ред.\n§ 9. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 17 юли 2025 г. и  на 31 юли 2025 г. и е подпечатан с официалния печат на Народното  събрание.\nПредседател на Народното събрание: \nНаталия Киселова \n4391"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166258",
    "meta": [],
    "text": "УКАЗ № 138\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за статистиката, приет от 51-вото Народно събрание на 31 юли 2025 г.\nИздаден в \nСофия на 11 август 2025 г.\nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за статистиката\n(обн., ДВ, бр. 57 от 1999 г.; изм., бр. 42 от 2001 г., бр. 45 и 74 от 2002 г., бр. 37 от 2004 г., бр. 39, 81 и 88 от 2005 г., бр. 100 от 2007 г., бр. 98 от 2008 г., бр. 42 и 95 от 2009 г., бр. 97 от 2010 г., бр. 38 от 2012 г., бр. 15 от 2013 г., бр. 7 от 2018 г., бр. 38 от 2020 г. и бр. 84 от 2023 г.)\n§ 1. \nВ чл. 7, ал. 1 се правят следните изменения и допълнения:\n1. В т. 3 думата „5-годишен“ се заменя със „7-годишен“, а думата „5-годишната“ се заменя със „7-годишната“.\n2. Създава се т. 16:\n„16. изгражда и поддържа информационна система „Единна входна точка“ за подаване на годишни отчети за дейността, съдържащи статистически справки, счетоводни документи и годишни финансови отчети.“\n§ 2. \nВ чл. 20, ал. 5 думите „със съвместна заповед на председателя на Националния статистически институт и изпълнителните директори на Националната агенция за приходите и на Агенцията по вписванията, които се обнародват в „Държавен вестник“ се заменят със „с наредба на Министерския съвет“.\nЗаключителни разпоредби\n§ 3. \nВ Закона за електронното управление (обн., ДВ, бр. 46 от 2007 г.; изм., бр. 82 от 2009 г., бр. 20 от 2013 г., бр. 40 от 2014 г., бр. 13, 38, 50, 62 и 98 от 2016 г., бр. 88 и 94 от 2018 г., бр. 94 и 102 от 2019 г., бр. 69 и 85 от 2020 г., бр. 15 от 2022 г., бр. 66 и 80 от 2023 г. и бр. 31 от 2025 г.) в чл. 24 накрая се добавя „или чрез портала на електронното управление по ред, определен с наредбата по чл. 12, ал. 4“.\n§ 4. \nВ Закона за търговския регистър и регистъра на юридическите лица с нестопанска цел (обн., ДВ, бр. 34 от 2006 г.; изм., бр. 80 и 105 от 2006 г.; изм., бр. 53, 59 и 104 от 2007 г., бр. 50 и 94 от 2008 г., бр. 44 от 2009 г., бр. 101 от 2010 г., бр. 34 и 105 от 2011 г., бр. 25, 38 и 99 от 2012 г., бр. 40 от 2014 г., бр. 22, 54 и 95 от 2015 г., бр. 13, 74 и 105 от 2016 г., бр. 85 от 2017 г., бр. 27 от 2018 г., бр. 17 и 38 от 2019 г., бр. 38 и 105 от 2020 г., бр. 60, 80, 84 и 105 от 2023 г., бр. 35, 72 и 82 от 2024 г. и бр. 49 от 2025 г.) се правят следните изменения и допълнения:\n1. В чл. 13 се създава ал. 10:\n„(10) С подписването на годишен финансов отчет, подаден чрез системата по чл. 7, ал. 1, т. 16 от Закона за статистиката, автоматично се подписват декларацията по ал. 4 и декларацията по чл. 62а, ал. 2, т. 2 от наредбата по чл. 31.“\n2. В чл. 15:\nа) създава се нова ал. 4:\n„(4) Обявяването в търговския регистър и в регистъра на юридическите лица с нестопанска цел на актовете по чл. 6, ал. 3 се заявява чрез системата по чл. 7, ал. 1, т. 16 от Закона за статистиката.“;\nб) досегашните ал. 4 и 5 стават съответно ал. 5 и 6;\nв) досегашната ал. 6 става ал. 7 и в нея думите „ал. 1 и 5“ се заменят с „ал. 1 и 6“.\n3. В чл. 19:\nа) в ал. 4 думите „когато това се изисква по закон“ се заменят с „включени в обхвата на ал. 8“;\nб) създава се ал. 8:\n„(8) Обявяването на годишните финансови отчети, декларациите по чл. 38, ал. 9, т. 2 от Закона за счетоводството и докладите, постъпили през системата по чл. 7, ал. 1, т. 16 от Закона за статистиката, се извършва автоматично по партидите на търговците, клоновете на чуждестранни търговци, юридическите лица с нестопанска цел и клоновете на юридически лица с нестопанска цел с изключение на акционерните дружества и дружествата, чиито годишни финансови отчети подлежат на задължителен независим финансов одит съгласно чл. 37, ал. 1 от Закона за счетоводството.“\n§ 5. \nЗаконът влиза в сила от деня на обнародването му в „Държавен вестник“ с изключение на § 1 и 4, които влизат в сила от 1 януари 2026 г.\nЗаконът е приет от 51-вото Народно събрание на 31 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4396"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166488",
    "meta": [],
    "text": "УКАЗ № 137\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за енергетиката, приет от 51-вото Народно събрание на 31 юли 2025 г.\nИздаден в \nСофия на 11 август 2025 г.\nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за енергетиката\n(обн., ДВ, бр. 107 от 2003 г.; изм., бр. 18 от 2004 г., бр. 18 и 95 от 2005 г., бр. 30, 65 и 74 от 2006 г., бр. 49, 55 и 59 от 2007 г., бр. 36, 43 и 98 от 2008 г., бр. 35, 41, 42, 82 и 103 от 2009 г., бр. 54 и 97 от 2010 г., бр. 35 и 47 от 2011 г., бр. 38, 54 и 82 от 2012 г., бр. 15, 20, 23, 59 и 66 от 2013 г., бр. 98 от 2014 г., бр. 14, 17, 35, 48 и 56 от 2015 г., бр. 42, 47 и 105 от 2016 г., бр. 51, 58, 102 и 103 от 2017 г., бр. 7, 38, 57, 64, 77, 83, 91 и 103 от 2018 г., бр. 17, 41 и 79 от 2019 г., бр. 25, 38 и 57 от 2020 г., бр. 9 и 21 от 2021 г., бр. 8, 9, 99 и 102 от 2022 г., бр. 11, 82, 84, 86 и 96 от 2023 г., бр. 16, 27, 39 от 2024 г. и бр. 26, 44 и 47 от 2025 г.)\n§ 1. \nВ чл. 6 се създават ал. 4 и 5:\n„(4) Кметовете на общини при необходимост правят предложения до съответния оператор на електроразпределителна мрежа на територията на общината за включване в инвестиционните им планове на населени места или части от тях с проблеми в снабдяването с електрическа енергия.\n(5) Кметовете на общини и операторите на електроразпределителни мрежи създават специален комуникационен канал, който се посочва в общинските аварийни планове за защита при бедствия.“\n§ 2. \nВ чл. 21, ал. 1 се създават т. 30б и 30в:\n„30б. утвърждава и контролира изпълнението на инвестиционните планове на операторите на електроразпределителни мрежи, включително за поддържането и модернизацията им, с които се гарантира сигурността и качеството на доставките на електрическа енергия;\n30в. утвърждава за всеки регулаторен период минимален размер на планираните от операторите на електроразпределителни мрежи инвестиционни разходи и разходи за ремонт, свързани с реконструкцията и модернизацията на съществуващи електроенергийни обекти с цел гарантиране сигурността и качеството на снабдяването с електрическа енергия на крайни клиенти, който е не по-малко от 30 на сто от общия размер на предвидените разходи за инвестиции и ремонти;“.\n§ 3. \nВ чл. 29 се правят следните изменения и допълнения:\n1. Създава се нова ал. 5:\n„(5) Дължимата такса по ал. 4 се заплаща до 31 март на следващата година.“\n2. Досегашната ал. 5 става ал. 6.\n§ 4. \nВ чл. 30 се създава ал. 13:\n„(13) При регулиране на цените за достъп до и/или пренос през електроразпределителните мрежи комисията взема предвид резултатите от предоставения доклад на Агенцията за държавна финансова инспекция по чл. 80а, ал. 14.“\n§ 5. \nВ чл. 51, ал. 1, т. 2 накрая се добавя „включително при условията и по реда на чл. 55а“.\n§ 6. \nВ чл. 55, ал. 1 се създават т. 5 и 6:\n„5. при неизпълнение на задължението по чл. 29, ал. 5;\n6. при условията и по реда на чл. 55а.“\n§ 7. \nСъздава се чл. 55а:\n„Чл. 55а. (1) С решение комисията може да измени лицензия за разпределение на природен газ, като я прекрати за част от обособената територия на лицензията, когато на тази част от територията няма изградени елементи на газоразпределителна мрежа за период от 5 години, считано от издаването на лицензията за разпределение на природен газ.\n(2) Министърът на енергетиката изважда от описа по чл. 4, ал. 2, т. 6 частта от обособената територия, за която е прекратена лицензията по ал. 1, като същата се обособява като самостоятелна територия за разпределение на природен газ.\n(3) Комисията установява обстоятелствата по ал. 1 с извършване на проверка от длъжностни лица, определени със заповед на председателя на комисията.\n(4) За резултатите от проверката по ал. 3 се съставя констативен протокол, който се подписва от проверяващите лица и от лицензианта, а при отказ – от двама свидетели на отказа. В срок от три дни от връчването на констативния протокол лицензиантът може да даде писмени обяснения и възражения.\n(5) Лицензиантът е длъжен да осигури всички условия за нормалното протичане на проверката по ал. 3 и да оказва съдействие на длъжностните лица.\n(6) С решението, с което комисията по ал. 1 изменя лицензия за разпределение на природен газ, съответно се изменя и издадената на същия лицензиант лицензия за снабдяване с природен газ от краен снабдител.\n(7) Титуляр на лицензия за разпределение на природен газ на обособената територия по ал. 2 се избира по реда на глава четвърта.“\n§ 8. \nВ чл. 72, ал. 2 накрая се добавя „който издава заповед по реда на Административнопроцесуалния кодекс“.\n§ 9. \nВ чл. 73 се създава ал. 4:\n„(4) В случай че продължителността на прекъсването или ограничението по ал. 1, т. 1 – 7 надхвърля общо 48 часа за период от 72 часа, операторите на електропреносната, съответно електроразпределителните мрежи заплащат на засегнатите крайни клиенти неустойка за времето над 48 часа в размер, определен в общите условия по чл. 104а. В случаите на въведен ограничителен режим неустойка не се дължи.“\n§ 10.\n В чл. 89 се правят следните изменения и допълнения:\n1. Досегашният текст става ал. 1.\n2. Създават се ал. 2 и 3:\n„(2) Операторът на електроразпределителна мрежа предвижда в годишния си инвестиционен план дейности за реконструкция и/или модернизация на конкретни съоръжения и въз основа на направени предложения от кметове на общини по чл. 6, ал. 4.\n(3) Информация за съоръженията по ал. 2 се публикува на интернет страницата на оператора.“\n§ 11.\n В чл. 104а, ал. 2, т. 4 накрая се добавя „както и срок за уведомяване в случаи на претърпени вреди от действие или бездействие на оператора, който срок не може да бъде по-кратък от 15 дни от узнаване на вредите“.\n§ 12.\n В чл. 223 се правят следните изменения и допълнения:\n1. Досегашния текст става ал. 1 и в него думите „имуществена санкция от 5000 до 10 000 лв.“ се заменят с „имуществена санкция от 20 000 до 50 000 лв.“\n2. Създава се ал. 2:\n„(2) При повторно извършено нарушение по ал. 1 имуществената санкция е в трикратен размер, определен по максималния размер на санкцията по ал. 1.“\n§ 13.\n В § 1 от допълнителните разпоредби се създава т. 81:\n„81. „Обособена част от територия на издадена лицензия за разпределение на природен газ“ е административно-териториална единица, съставна административно-териториална единица и/или териториална единица по смисъла на Закона за административно-териториалното устройство на Република България.“\n§ 14.\n В § 26 от преходните и заключителните разпоредби ал. 3 се отменя.\nПреходни и заключителни разпоредби\n§ 15.\n В тримесечен срок от влизането в сила на този закон операторите на електропреносната и електроразпределителните мрежи привеждат в съответствие с този закон общите условия по чл. 104а и ги представят на Комисията за енергийно и водно регулиране за одобрение.\n§ 16.\n В Закона за енергията от възобновяеми източници (обн., ДВ, бр. 35 от 2011 г.; изм., бр. 29 и 54 от 2012 г., бр. 15, 59, 68 и 109 от 2013 г., бр. 33 от 2014 г.; Решение № 13 на Конституционния съд от 2014 г. – бр. 65 от 2014 г.; изм., бр. 14, 17, 35, 56 и 100 от 2015 г., бр. 58 от 2017 г., бр. 38 и 91 от 2018 г., бр. 41 от 2019 г., бр. 65 от 2020 г., бр. 9 и 21 от 2021 г., бр. 42 и 102 от 2022 г., бр. 11, 54, 86 и 106 от 2023 г. и бр. 14 и 47 от 2025 г.) се правят следните изменения и допълнения:\n1. В глава пета наименованието на раздел IІ се изменя така: „Потребление на биогорива, биогаз за транспорта, течни горива от биомаса и газообразни и твърди горива от биомаса“.\n2. В чл. 45, ал. 3 след думите „Биогоривата и техните производни по ал. 1“ се поставя запетая и се добавя „биогазът за транспорта, течните горива от биомаса, газообразните и твърдите горива от биомаса и биогазът“.\n§ 17.\n В Закона за подземните богатства (обн., ДВ, бр. 23 от 1999 г.; изм., бр. 28 от 2000 г., бр. 108 от 2001 г., бр. 47 от 2002 г., бр. 86 от 2003 г., бр. 28 и 94 от 2005 г., бр. 30, 36 и 37 от 2006 г., бр. 55 от 2007 г., бр. 70 от 2008 г., бр. 19 и 82 от 2009 г., бр. 46, 61 и 100 от 2010 г., бр. 19 от 2011 г., бр. 14 и 45 от 2012 г., бр. 66 от 2013 г., бр. 98 от 2014 г., бр. 14 и 56 от 2015 г., бр. 96 от 2017 г., бр. 77 и 98 от 2018 г., бр. 79 от 2020 г., бр. 17 от 2021 г., бр. 86 от 2023 г. и бр. 61 от 2025 г.) се правят следните изменения и допълнения:\n1. В чл. 20:\nа) в ал. 5 се създава т. 3:\n„3. от концесионери по предоставени концесии за добив на подземни богатства по чл. 2, ал. 1, т. 1 – 4 – само за подземните богатства по чл. 2, ал. 1, т. 8, открити в резултат на дейностите по добива на подземни богатства в границите на предоставената концесионна площ.“;\nб) в ал. 6 накрая се поставя запетая и се добавя „или не е концесионер по предоставена концесия за добив на подземни богатства по чл. 2, ал. 1, т. 1 – 4 – само за подземните богатства по чл. 2, ал. 1, т. 8, открити в резултат на дейностите по добива на подземни богатства в границите на предоставената концесионна площ“.\n2. В чл. 21:\nа) в ал. 3 в текста преди т. 1 след думите „за проучване на подземни богатства“ се добавя „или по предоставена концесия за добив на подземни богатства по чл. 2, ал. 1, т. 1 – 4 – само за подземните богатства по чл. 2, ал. 1, т. 8, открити в резултат на дейностите по добива на подземни богатства в границите на предоставената концесионна площ“;\nб) в ал. 4, изречение първо думите „титуляря на разрешение за търсене и проучване или за проучване“ се заменят с „лицата по чл. 20, ал. 5, т. 2 или т. 3“;\nв) в ал. 5 след думите „от титулярите на разрешения“ се добавя „а за подземните богатства по чл. 2, ал. 1, т. 8 – от концесионерите по предоставени концесии за добив на подземни богатства по чл. 2, ал. 1, т. 1 – 4“;\nг) в ал. 7 навсякъде думите „титуляря“ се заменят с „лицето по чл. 20, ал. 5, т. 2 или т. 3“;\nд) в ал. 8, т. 2 думите „титуляря“ се заменят с „лицето по чл. 20, ал. 5, т. 2 или т. 3“.\n3. В чл. 25 се създава ал. 6:\n„(6) За прехвърляне на права и задължения по предоставена концесия за добив по право на основание чл. 39, ал. 2, т. 6 и чл. 57б се изисква съгласието на концесионера по предоставената концесия за добив на подземни богатства по чл. 2, ал. 1, т. 1 – 4, в границите на която е регистрирано находище на подземни богатства по чл. 2, ал. 1, т. 8, при спазване на условията и реда на ал. 1 и ал. 2, т. 2.“\n4. В чл. 29:\nа) в текста преди т. 1 думите „Титулярят на разрешение за търсене и проучване или за проучване“ се заменят с „Лицето по чл. 20, ал. 5, т. 2 или т. 3“;\nб) в т. 1 накрая се добавя „или по предоставената му концесия за добив на подземни богатства по чл. 2, ал. 1, т. 1 – 4 – само за подземните богатства по чл. 2, ал. 1, т. 8“;\nв) в ал. 4 думите „или минни отпадъци“ се заменят с „по чл. 2, ал. 1, т. 1 – 4“, а думите „на ал. 1, 2 или 3“ се заменят с „на чл. 39, ал. 2, т. 6“.\n5. В чл. 39, ал. 2 се създава т. 6:\n„6. по право на концесионер по предоставена концесия за добив на подземни богатства по чл. 2, ал. 1, т. 1 – 4, който е получил удостоверение за направено търговско откритие – само за подземните богатства по чл. 2, ал. 1, т. 8, открити в резултат на дейностите по добива на подземни богатства в границите на предоставената концесионна площ.“\n6. В част втора, глава втора, раздел III се създава чл. 57б:\n„Чл. 57б. (1) За предоставяне на концесия за добив на подземни богатства по чл. 2, ал. 1, т. 8 по право на основание чл. 39, ал. 2, т. 6 се подава заявление до министъра на енергетиката, включително по електронен път, което съдържа информация за:\n1. трите имена, съответно наименованието на кандидата, данните за контакт, включително електронен адрес, единен идентификационен код по чл. 23 от Закона за търговския регистър и регистъра на юридическите лица с нестопанска цел, БУЛСТАТ и/или друга идентифицираща информация в съответствие със законодателството на държавата, в която кандидатът е установен; \n2. изпълнение на условията по чл. 39, ал. 2, т. 6, включително номер и дата на удостоверение за търговско откритие;\n3. наименованието, местоположението и координатите на характерните гранични точки на концесионната площ;\n4. информация относно начина и датата на плащане на таксата, дължима при подаване на заявление;\n5. необходимата информация, изисквана по чл. 60 от Закона за водите за дълбоки хидрогеотермални ресурси;\n6. изготвени от концесионера план за разработка на находището със съдържание съгласно чл. 54, ал. 2, т. 2 и финансово-икономическа обосновка;\n7. декларациите по чл. 23, ал. 3 и документите по чл. 23а, че концесионерът притежава необходимите за извършване на добива финансови, технически и професионални възможности.\n(2) Министърът на енергетиката извършва съгласуването по чл. 26, ал. 1, т. 1 и преценява целесъобразността и законосъобразността съобразно условията по чл. 56, ал. 1, т. 1 и 2 на предложението за предоставяне на концесия за добив, и внася в Министерския съвет мотивирано предложение за предоставяне на концесия, проект на решение на Министерския съвет и проект на договор за концесия.\n(3) Министерският съвет приема решение за предоставяне на концесия по право на лицето, което е концесионер по предоставена концесия за добив на подземни богатства по чл. 2, ал. 1, т. 1 – 4 и което е определено за титуляр на удостоверение за търговско откритие на находище на подземни богатства по чл. 2, ал. 1, т. 8. Решението е със съдържанието по чл. 54а, ал. 3.\n(4) Министърът на енергетиката и определеното за концесионер лице сключват отделен договор за концесия в срок до три месеца от влизането в сила на решението по ал. 3.“\n7. В § 1 от допълнителните разпоредби в т. 19 след думите „за търсене и проучване или за проучване“ се добавя „или по предоставена концесия за добив на подземни богатства по чл. 2, ал. 1, т. 1 – 4 – само за подземните богатства по чл. 2, ал. 1, т. 8, открити в резултат на дейностите по добива на подземни богатства в границите на предоставената концесионна площ“.\n§ 18.\n В Закона за горите (обн., ДВ, бр. 19 от 2011 г.; изм., бр. 43 от 2011 г., бр. 38, 60, 82 и 102 от 2012 г., бр. 15, 27, 66 и 109 от 2013 г., бр. 28, 53, 61 и 98 от 2014 г., бр. 60, 79 и 100 от 2015 г., бр. 13, 15, 57, 61 и 95 от 2016 г., бр. 13, 58 и 103 от 2017 г., бр. 17, 77 и 83 от 2018 г., бр. 1 и 17 от 2019 г., бр. 21, 79 и 109 от 2020 г., бр. 21 от 2021 г., бр. 102 от 2022 г., бр. 11, 67, 102 и 106 от 2023 г., бр. 67 от 2024 г. и бр. 35 от 2025 г.) се правят следните допълнения:\n1. В чл. 62, ал. 6 се създава т. 3:\n„3. линейни енергийни обекти на операторите на преносни и разпределителни мрежи.“\n2. В чл. 63, ал. 8 се създава изречение трето: „Договор не се сключва в случаите по чл. 62, ал. 6, т. 3, а сервитутните права се вписват от лицето, в чиято полза е учреден сервитутът, в службата по вписванията по местонахождението на имота на основание влезлия в сила административен акт по ал. 4 и документи за извършени плащания на сумите по него.“\n§ 19.\n Започналите и неприключили до влизането в сила на този закон административни производства за учредяване на сервитут върху поземлени имоти в горски територии – държавна и общинска собственост, за изграждане и/или обслужване на линейни енергийни обекти на операторите на преносни и разпределителни мрежи се довършват по досегашния ред.\nЗаконът е приет от 51-вото Народно събрание на 31 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4395"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166549",
    "meta": [],
    "text": "УКАЗ № 134\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за въвеждане на еврото в Република България, приет от 51-вото Народно събрание на 30 юли 2025 г.\nИздаден в София на 4 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за въвеждане на еврото в Република България\n(обн., ДВ, бр. 70 от 2024 г.; изм., бр. 25 и 49 от 2025 г.)\n§ 1. \nВ чл. 3 думите „наричано по-нататък „Решение за приемане на еврото“ и запетаята пред и след тях се заличават.\n§ 2. \nВ наименованието на глава втора думите „Правила за“ се заменят с „Период на двойно“.\n§ 3. \nВ чл. 15 се правят следните изменения и допълнения:\n1. В ал. 2 думите „един месец след датата на влизане в сила на Решението за приемането на еврото“ се заменят с „на 8 август 2025 г.“ и думите „12 месеца след датата на въвеждане на еврото в Република България“ се заменят с „на 8 август 2026 г.“.\n2. В ал. 3:\nа) в т. 3 след думите „моторно гориво“ се поставя запетая и се добавя „както и на добавките за гориво“;\nб) създават се т. 6 – 9:\n„6. цената, посочена на етикети, издавани от електронна везна за измерване на маса;\n7. цената на стоката или услугата, визуализирана на автомати, устройства и системи на самообслужване, включително без електрическо захранване;\n8. продажната цена, отпечатана трайно върху персонализирани превозни документи на хартиен носител;\n9. продажната цена на книги, учебници, учебни помагала и други печатни произведения, включително познавателни книжки и учебни комплекти, детски книги с илюстрации, за рисуване или оцветяване, печатни или ръкописни нотни издания.“\n3. Създава се ал. 4:\n„(4) В периода на двойно обозначаване търговците, които предлагат стоки и услуги на потребители, формират цените си добросъвестно и прозрачно, като всяко увеличение на цените следва да бъде обосновано от обективни икономически фактори. Търговците са длъжни при поискване да представят на контролните органи доказателства за наличието на обективни икономически фактори.“\n§ 4. \nВ чл. 16 се правят следните изменения и допълнения:\n1. В ал. 1 думите „размер на шрифта“ се заменят с „по размер, вид и цвят шрифт и“. \n2. Алинея 2 се изменя така:\n„(2) Двете цени са придружени с изписване на съответната валута, отличителен знак или съкращение, направено с еднакъв по размер, вид и цвят шрифт съгласно ал. 1, позволяващо лесното им разпознаване.“\n3. В ал. 3 след думите „т. 1 – 4“ се добавя „и 6 – 9“.\n§ 5. \nВ чл. 25 ал. 5 се изменя така:\n„(5) При връщане на остатъка по ал. 1 в евро или на платената сума по ал. 3 в евро търговецът предоставя устно информация относно паричната стойност на остатъка или платената сума в левове, при поискване от потребителя.“\n§ 6. \nВ чл. 31, ал. 5 думите „ал. 1“ се заменят с „ал. 4“.\n§ 7. \nВ чл. 43 се правят следните изменения и допълнения:\n1. В заглавието думите „след датата на въвеждане на еврото в Република България, и тютюневи изделия“ се заменят с „персонализирани превозни документи, отпечатани на хартиен носител, книги, учебници, учебни помагала и други печатни произведения, включително познавателни книжки и учебни комплекти, детски книги с илюстрации, за рисуване или оцветяване, печатни или ръкописни нотни издания, както и тютюневи изделия след датата на въвеждане на еврото в Република България“.\n2. В текста след думите „Закона за платежните услуги и платежните системи“ се добавя „персонализирани превозни документи, отпечатани на хартиен носител, книги, учебници, учебни помагала и други печатни произведения, включително познавателни книжки и учебни комплекти, детски книги с илюстрации, за рисуване или оцветяване, печатни или ръкописни нотни издания“.\n§ 8. \nВ чл. 48, ал. 6 думата „капитала“ се заменя със „собствения капитал“.\n§ 9. \nВ чл. 55 се правят следните изменения и допълнения:\n1. В ал. 2 след думите „чл. 14, ал. 2“ се поставя запетая и се добавя „чл. 15, ал. 4“, а думите „чл. 25, ал. 5“ и запетаята след тях се заличават.\n2. В ал. 3 думите „чл. 20 и чл. 25, ал. 5“ се заменят с „чл. 15, ал. 4, чл. 20 и 55а“.\n3. В ал. 4 думите „ал. 1 – 4“ и запетаята след тях се заличават и накрая се поставя запетая и се добавя „чл. 55а и 55б“.\n§ 10.\n Създава се чл. 55а:\n„Предоставяне на информация \nЧл. 55а. (1) Длъжностните лица на Комисията за защита на потребителите, Националната агенция за приходите и Комисията за финансов надзор, в рамките на правомощията си по Закона за защита на потребителите, Закона за Националната агенция за приходите, Закона за Комисията за финансов надзор и този закон, могат да изискват от проверяваните лица само информация, необходима и пропорционална на предмета на проверката, като мотивират писмено искането си.\n(2) Лицата, от които е поискана информация, са длъжни да я предоставят в определен от длъжностните лица по ал. 1 разумен срок, който не може да бъде по-кратък от 5 работни дни.\n(3) Информация, представляваща търговска, производствена или професионална тайна, се предоставя при спазване на изискванията и стандартите за защита, установени в приложимия за тази информация закон. Длъжностните лица, получили информация по ал. 1, са длъжни да спазват установените за тях изисквания за професионална тайна, да използват получената информация единствено за целите на проверката по този закон и да осигурят нейната защита.\n(4) Искането за информация по ал. 1 не може да обхваща период преди 1 януари 2025 г., освен когато без тази информация проверката обективно не може да бъде извършена.“    \n§ 11.\n Създава се чл. 55б:\n„Предоставяне на информация от търговци\nЧл. 55б. (1) В периода на двойно обозначаване на цените търговците, осъществяващи дейност с предмет търговия на дребно с хранителни стоки, алкохолни и безалкохолни напитки, тютюневи изделия, нехранителни стоки и лекарствени продукти, с оборот за предходната финансова година над 10 000 000 лв. са длъжни да публикуват ежедневно до 7.00 часа в машинночетим формат, позволяващ извличане на данни, на интернет страниците си информация за деня за индивидуалните продажни цени на предлагани за продажба стоки от състава на голямата потребителска кошница, определени от Комисията за защита на потребителите.\n(2) Когато търговец по ал. 1 не поддържа интернет страница, той ежедневно предоставя на Комисията за защита на потребителите информацията по ал. 1 в машинночетим формат, позволяващ извличане на данни.\n(3) Когато в отделните обекти на търговеца през един и същи период се предлагат едни и същи стоки с различни крайни цени, информацията по ал. 1 се публикува, съответно предоставя отделно за всеки обект.\n(4) Комисията за защита на потребителите създава и поддържа публично достъпен интернет портал и публикува ежедневно индивидуалните продажни цени и всички данни, предоставени по реда на ал. 1, 2, 3 и 5.\n(5) Търговците публикуват ценови листи, съдържащи следната информация: данни за търговския обект, име на продукта, марка, нетно количество, цена на дребно, категория, както и данни за намалението на цената, срок на намаление на цената, референтната цена, прилагана преди намалението, текущата намалена цена, както и процентното изменение между двете цени.\n(6) Търговците, извън тези по ал. 1, могат доброволно да приложат разпоредбите на ал. 1 – 5 в ограничен обхват, като данните, подадени от тях, се публикуват на интернет портала по ал. 4.\n(7) Комисията за защита на потребителите дава указания по прилагането на ал. 1 – 3.“\n§ 12.\n В чл. 57 се правят следните изменения и допълнения:\n1. В ал. 2 след думите „чл. 14, ал. 2“ се поставя запетая и се добавя „чл. 15, ал. 4“, а думите „чл. 25, ал. 5“ и запетаята след тях се заличават.\n2. В ал. 5 думите „ал. 1 – 4“ и запетаята след тях се заличават.\n§ 13.\n В чл. 59 се правят следните изменения и допълнения:\n1. В ал. 1 се създават т. 6 и 7:\n„6. член 15, ал. 4, се наказва с глоба от 1000 лв. до 10 000 лв.;\n7. член 55а, се наказва с глоба от 1000 лв. до 5000 лв.“.\n2. В ал. 3, т. 1 думите „500 лв. до 1500 лв.“ се заменят с „2000 лв. до 50 000 лв.“.\n3. В ал. 4:\nа) създават се нови т. 6 и 7:\n„6. за нарушение по ал. 1, т. 6 се налага глоба в размер от 2000 лв. до 20 000 лв.;\n7. за нарушение по ал. 1, т. 7 се налага глоба в размер от 2000 лв. до 10 000 лв.;“\nб) досегашните т. 6, 7, 8 и 9 стават съответно т. 8, 9, 10 и 11.\n4. В ал. 5:\nа) създава се нова т. 6:\n„6. алинея 1, т. 6 се налага имуществена санкция в размер от 5000 лв. до 100 000 лв., а при повторно нарушение – от 10 000 лв. до 200 000 лв.; размерът се определя, като се отчитат тежестта, продължителността и последиците от нарушението;“\nб) досегашната т. 6 става т. 7;\nв) досегашната т. 7 става т. 8 и се изменя така:\n„8. алинея 3, т. 1 се налага имуществена санкция в размер от 5000 лв. до 100 000 лв., а при повторно нарушение – от 10 000 лв. до 200 000 лв.; размерът се определя, като се отчитат тежестта, продължителността и последиците от нарушението;“\nг) досегашните т. 8, 9, 10 и 11 стават съответно т. 9, 10, 11 и 12;\nд) създават се т. 13 и 14:\n„13. член 55а се налага имуществена санкция в размер от 5000 лв. до 100 000 лв., а при повторно нарушение – от 10 000 лв. до 200 000 лв.;\n14. член 55б се налага имуществена санкция в размер от 10 000 лв. до 100 000 лв., а при повторно нарушение – от 20 000 лв. до 200 000 лв.“.\n5. Създават се ал. 6 и 7:\n„(6) В случаите по ал. 5, т. 6 на предприятие с реализиран оборот за предходната финансова година над 50 000 000 лв. се налага имуществена санкция в размер до 0,5 на сто от реализирания оборот за предходната финансова година, а при повторно извършване на същото нарушение в периода на двойно обозначаване – до едно на сто от реализирания оборот за предходната финансова година, но във всички случаи не повече от 1 000 000 лв. Когато няма реализиран оборот за предходната финансова година, оборотът се определя за период до 12 месеца назад от момента на установяване на нарушението.\n(7) В случаите по ал. 5, т. 8 на предприятие с реализиран оборот от предходната финансова година над 50 000 000 лв. се налага имуществена санкция в размер до едно на сто от реализирания оборот за предходната финансова година, а при повторно нарушение в периода на двойно обозначаване – до две на сто от реализирания оборот за предходната финансова година, но не повече от 1 000 000 лв., доколкото нарушението не съставлява нарушение на Закона за защита на конкуренцията или Закона за защита на потребителите и доколкото за същото не е била наложена санкция, определена като процент от оборота по тези закони. Когато няма реализиран оборот за предходната финансова година, оборотът се определя за период до 12 месеца назад от момента на установяване на нарушението.“\n§ 14.\n В § 1 от допълнителните разпоредби т. 6 се изменя така:\n„6. „Обективни икономически фактори“ са външни за търговеца, предоставящ стоки и услуги на потребители, документируеми промени в разходите по производство, доставка, съхранение и продажба, както и нормативни промени, извънредни обстоятелства – форсмажор, и други фактори, които имат пряко и съществено отражение върху себестойността.“\nЗаключителни разпоредби\n§ 15.\n (1) Министерският съвет може да приеме временни мерки за противодействие в случай на значително нарастване на цените на стоки и услуги от първа необходимост.\n(2) Стоки и услуги от първа необходимост по смисъла на ал. 1 са ограничен набор от основни потребителски стоки и услуги като хранителни продукти – хляб, мляко, яйца, брашно, олио и други, питейна вода, електроенергия и топлоенергия за битови нужди, лекарствени продукти по лекарско предписание, които не се реимбурсират от касата, и базови средства за лична хигиена.\n§ 16.\n (1) Лицата по чл. 12, ал. 1 от Закона за автомобилните превози изпълняват задължението за двойно обозначаване на цените от 31 октомври 2025 г.\n(2) Двойното обозначаване на продажната цена на книги, учебници, учебни помагала и други печатни произведения, включително познавателни книжки и учебни комплекти, детски книги с илюстрации, за рисуване или оцветяване, печатни или ръкописни нотни издания започва на 1 януари 2026 г. \n§ 17.\n В Данъчно-осигурителния процесуален кодекс (обн., ДВ, бр. 105 от 2005 г.; изм., бр. 30, 33, 34, 59, 63, 73, 80, 82, 86, 95 и 105 от 2006 г., бр. 46, 52, 53, 57, 59, 108 и 109 от 2007 г., бр. 36, 69 и 98 от 2008 г., бр. 12, 32, 41 и 93 от 2009 г., бр. 15, 94, 98, 100 и 101 от 2010 г., бр. 14, 31, 77 и 99 от 2011 г., бр. 26, 38, 40, 82, 94 и 99 от 2012 г., бр. 52, 98, 106 и 109 от 2013 г., бр. 1 от 2014 г.; Решение № 2 на Конституционния съд от 2014 г. – бр. 14 от 2014 г.; изм., бр. 18, 40, 53 и 105 от 2014 г., бр. 12, 14, 60, 61 и 94 от 2015 г., бр. 13, 42, 58, 62, 97 и 105 от 2016 г., бр. 58, 63, 85, 86, 92 и 103 от 2017 г., бр. 7, 15, 27, 77 и 98 от 2018 г., бр. 17, 64, 83, 96 и 102 от 2019 г., бр. 18, 28, 34, 69, 104 и 105 от 2020 г., бр. 25, 56, 100 и 102 от 2022 г., бр. 8, 66, 80, 84, 102 и 106 от 2023 г., бр. 36, 70 и 82 от 2024 г. и бр. 26, 49 и 54 от 2025 г.) в чл. 71к, ал. 1 думите „14-то число“ се заменят с „края“.\n§ 18.\n В Закона за държавния бюджет на Република България за 2025 г. (обн., ДВ, бр. 26 от 2025 г.; изм., бр. 61 от 2025 г.) в § 17, ал. 2 от преходните и заключителните разпоредби думите „шестмесечният срок по чл. 71к, ал. 6 от Данъчно-осигурителния процесуален кодекс“ се заменят със „срокът по чл. 71к, ал. 6 от същия кодекс е 12-месечен и“.\n§ 19.\n До 8 октомври 2025 г. органите по чл. 57 могат да отправят само писмени предупреждения при неспазване на чл. 15, ал. 1 и 4, чл. 16, 20, 21, 55а и 55б.\nЗаконът е приет от 51-вото Народно събрание на 30 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n4392"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166535",
    "meta": [],
    "text": "УКАЗ № 133\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за признаване на професионални квалификации, приет от 51-вото Народно събрание на 30 юли 2025 г.\nИздаден в София на 4 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за признаване на професионални квалификации\n(обн., ДВ, бр. 13 от 2008 г.; изм., бр. 41 и 74 от 2009 г., бр. 98 от 2010 г., бр. 8, 9, 43 и 61 от 2011 г., бр. 68 от 2013 г., бр. 21 от 2014 г., бр. 80 от 2015 г., бр. 27 и 59 от 2016 г., бр. 85 от 2017 г., бр. 91 от 2018 г., бр. 17 от 2019 г., бр. 17 от 2020 г., бр. 21 от 2021 г. и бр. 28 и 39 от 2024 г.)\n§ 1. \nВ чл. 24, ал. 2, т. 2 след числото „49“ се добавя „51“.\n§ 2. \nВ чл. 48 т. 5 се изменя така:\n„5. осигурява придобиването на следните знания, умения и компетентности:\nа) цялостни познания в областта на науките, на които се основават общите здравни грижи, включително достатъчно разбиране на структурата, физиологичните функции и поведението на здравите и болните лица, както и на връзката между здравословното състояние на човека и неговата физическа и социална среда;\nб) познания за характера и етиката на професията и за общите принципи на здравето и здравните грижи;\nв) подходящ клиничен опит с учебна стойност, придобит под контрола на квалифицирани медицински сестри и в лечебни заведения, в които броят на квалифицирания персонал и наличното оборудване са подходящи за полагане на здравни грижи за пациенти;\nг) способност за участие в практическото обучение на медицински специалисти и опит в работата с такива специалисти и с представители на други професии в здравния сектор;\nд) способност за предоставяне на персонализирани сестрински грижи и за окуражаване и подкрепяне на пациенти, техни роднини и други съответни лица във връзка с полагането на грижи за себе си и воденето на здравословен начин на живот;\nе) способност за развиване на ефективен лидерски подход и умения за вземане на решения;\nж) познаване на техническите иновации, свързани със здравеопазването и методите за полагане на сестрински грижи;\nз) компетентност за ефективна съвместна работа с останалите медицински специалисти, включително участие в практическото обучение на медицински специалисти;\nи) компетентност за насърчаване на лица, семейства и групи от лица да водят здравословен начин на живот и да полагат грижи за себе си;\nк) компетентност за самостоятелно предприемане на незабавни животоспасяващи мерки и за вземане на мерки в случай на криза и бедствие;\nл) компетентност за самостоятелно предоставяне на съвети, указания и подкрепа на лица, нуждаещи се от здравни грижи, и на техните близки;\nм) компетентност за независимо гарантиране на качество и за оценяване на здравните грижи;\nн) компетентност за осъществяване на цялостна професионална комуникация и за сътрудничество с представители на други професии в сектора на здравеопазването;\nо) компетентност за анализиране на качеството на здравните грижи с цел усъвършенстване на своята собствена професионална практика като медицинска сестра.“\n§ 3. \nВ чл. 51 се правят следните изменения и допълнения:\n1. Досегашният текст става ал. 1.\n2. Създават се ал. 2 и 3:\n„(2) Доказателствата за професионална квалификация по професията „медицинска сестра“ по ал. 1, т. 2 и 3 на граждани на държави членки, придобити в Румъния, се признават, ако са придружени от следното удостоверение за професионална квалификация, получено въз основа на специална програма за повишаване на квалификацията: \nDiploma de licenta\n, съгласно в чл. 3, параграф 2 от Съвместна заповед № 4317/943/2014 на министъра на националното образование и на министъра на здравеопазването от 11 август 2014 г. за одобряване на специалната програма за повишаване на квалификацията във връзка с началното обучение на медицински сестри с общ профил, преминато преди 1 януари 2007 г., за завършилите образование след завършено средно образование и за завършилите висше образование („Държавен вестник“ на Румъния № 624 от 26 август 2014 г.), придружено от приложение към дипломата, в която се посочва, че студентът е завършил специалната програма за повишаване на квалификацията.\n(3) Удостоверенията за професионална квалификация, придобита след завършване на средно образование, посочени в чл. 4 от Заповед № 5114/2014 на министъра на националното образование за одобряване на методиката за организиране, провеждане и завършване на специалната програма за повишаване на квалификацията във връзка с началното обучение на медицински сестри с общ профил, преминато преди 1 януари 2007 г., за завършилите образование след завършено средно образование („Държавен вестник“ на Румъния № 5 от 6 януари 2015 г.), се признават, при условие че съответното удостоверение е придружено от следното удостоверение за професионална квалификация, получено въз основа на специална програма за повишаване на квалификацията: \nCertificat de revalorizare a competentelor profesionale\n, съгласно в чл. 3, параграф 1, и в приложение 3 към Съвместна заповед № 4317/943/2014 на министъра на националното образование и на министъра на здравеопазването и в чл. 16 от Заповед № 5114/2014 на министъра на националното образование на Румъния.“\n§ 4. \nВ чл. 52 т. 3 се изменя така:\n„3. осигурява придобиването на следните знания и умения:\nа) достатъчни познания по науките, на които се основава денталната медицина, и добро разбиране на научните методи, включително принципите за измерване на биологичните функции, оценката на научно установени факти и анализа на данни;\nб) достатъчно разбиране на структурата, физиологията и поведението на здравите и болните лица, както и влиянието на природната и социалната среда върху здравното състояние на хората, доколкото тези фактори засягат денталната медицина;\nв) достатъчни познания за структурата и функцията на зъбите, устата, челюстите и свързаните с тях тъкани, както здрави, така и болни, и върху тяхното отношение към общото състояние на здравето и към физическото и социалното благополучие на пациента;\nг) достатъчни познания по клиничните дисциплини и методи, които позволяват на лекаря по дентална медицина да си състави цялостен поглед върху аномалиите, уврежданията и болестите на зъбите, устата, челюстите и свързаните с тях тъкани, както и по профилактичната, диагностичната и терапевтичната дентална медицина;\nд) достатъчен клиничен опит, придобит под подходящ надзор;\nе) подходящи познания в областта на цифровата дентална медицина и добро разбиране за нейната употреба и безопасно прилагане на практика;\nж) умения, необходими за упражняване на всички дейности, включващи профилактика, диагностика и лечение на аномалии и болести на зъбите, устата, челюстите и свързаните с тях тъкани.“\n§ 5. \nВ чл. 64, ал. 1 т. 5 се изменя така:\n„5. осигурява следните знания и умения:\nа) достатъчни познания за лекарствените продукти и веществата, използвани за производството им;\nб) достатъчни познания за фармацевтичните технологии и за физичния, химичния, биологичния и микробиологичния контрол на лекарствените продукти;\nв) достатъчни познания за метаболизма и въздействието на лекарствените продукти и действието на токсичните вещества, както и за употребата на лекарствени продукти;\nг) достатъчни познания за оценяване на научната информация за лекарствените продукти и способност за предоставяне на подходяща информация въз основа на тези познания;\nд) достатъчно познаване на нормативните и другите изисквания, свързани с фармацевтичната практика;\nе) подходящи познания в областта на клиничната фармация и фармацевтичните грижи, както и умения за практическото им прилагане;\nж) подходящи знания и умения в областта на общественото здраве и въздействието му върху промоцията на здравето и превенцията на заболяванията;\nз) подходящи знания и умения в областта на между- и мултидисциплинарното сътрудничество, интерпрофесионалната практика и комуникацията;\nи) подходящи познания в областта на информационните и цифровите технологии и умения за практическото им прилагане.“\nДопълнителна разпоредба\n§ 6. \nТози закон въвежда изискванията на Директива (ЕС) 2024/505 на Европейския парламент и на Съвета от 7 февруари 2024 г. за изменение на Директива 2005/36/ЕО по отношение на признаването на професионалните квалификации на медицински сестри с общ профил, преминали обучение в Румъния (ОВ, L 2024/505 от 12 февруари 2024) и Делегирана директива (ЕС) 2024/782 на Комисията от 4 март 2024 г. за изменение на Директива 2005/36/ЕО на Европейския парламент и на Съвета по отношение на минималните квалификационни изисквания за професиите медицинска сестра с общ профил, лекар по дентална медицина и фармацевт (ОВ, L 2024/782 от 31 май 2024).\nПреходни и заключителни разпоредби\n§ 7. \nДоказателства за професионална квалификация по професията „медицинска сестра“ на граждани на държави членки, придобити в Румъния преди 3 март 2024 г., които не отговарят на минималните квалификационни изисквания на този закон, както и на изискванията на чл. 51, но са признати съгласно чл. 24 – 31, запазват валидността си.\n§ 8. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 30 юли 2025 г. и е подпечатан с официалния печат на Народното събрание.\nЗа председател на Народното събрание: \nДрагомир Стойнев\n4372"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166522",
    "meta": [],
    "text": "УКАЗ № 131\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Наказателния кодекс, приет от 51-вото Народно събрание на 30 юли 2025 г.\nИздаден в София на 4 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза допълнение на Наказателния кодекс\n(обн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм. и доп., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм. и доп., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г., бр. 23, 39, 41 и 42 от 2024 г., бр. 49 от 2025 г.; Решение № 7 на Конституционния съд от 2025 г. – бр. 50 от 2025 г.; изм., бр. 54 от 2025 г.; Решение № 8 на Конституционния съд от 2025 г. – бр. 60 от 2025 г.; изм., бр. 61 от 2025 г.)\n§ 1. \nВ чл. 53 се създават ал. 5 и 6:\n„(5) Отнема се в полза на държавата и имущество по ал. 1 и 2, придобито от трето недобросъвестно лице, когато неговото деяние не съставлява престъпление и ако имуществото не подлежи на връщане или възстановяване. Имуществото се отнема и при правоприемство на юридическото лице.\n(6) Имущество, придобито от трето недобросъвестно лице, по смисъла на ал. 5 е:\n1. придобитото безвъзмездно от трето лице, което към момента на придобиването знае или предполага, че имуществото е сред посочените в ал. 1 или 2;\n2. придобитото възмездно от трето лице, което към момента на придобиването знае или предполага, че имуществото е сред посочените в ал. 1 или 2 и е придобито:\nа) на стойност, значително надвишаваща или значително по-ниска от пазарната стойност, или\nб) в замяна на имущество на стойност, значително надвишаваща или значително по-ниска от пазарната стойност;\n3. придобитото от съпруг, лице, с което се намира във фактическо съжителство, бивш съпруг, роднини по права линия без ограничение в степените, роднини по съребрена линия – до четвърта степен включително, и по сватовство – до втора степен включително, което към момента на придобиването знае или предполага, че придобитото имущество е сред посочените в ал. 1 или 2;\n4. прехвърлено или внесено като непарична или парична вноска в капитала на юридическо лице, ако към момента на прехвърлянето или внасянето й лицето, което управлява или контролира юридическото лице, знае или предполага, че придобитото имущество е сред посочените в ал. 1 или 2;\n5. придобитото от юридическо лице, което е контролирано от виновния или от лице по т. 3 или 4 самостоятелно или съвместно.“\nЗаключителни разпоредби\n§ 2. \nВ Наказателно-процесуалния кодекс (обн., ДВ, бр. 86 от 2005 г.; изм., бр. 46 и 109 от 2007 г., бр. 69 и 109 от 2008 г., бр. 12, 27, 32 и 33 от 2009 г., бр. 15, 32 и 101 от 2010 г., бр. 13, 33, 60, 61 и 93 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 19, 20, 25 и 60 от 2012 г., бр. 17, 52, 70 и 71 от 2013 г., бр. 21 от 2014 г., бр. 14, 24, 41, 42, 60, 74 и 79 от 2015 г., бр. 32, 39, 62, 81 и 95 от 2016 г., бр. 13, 63 и 101 от 2017 г., бр. 7 и 44 от 2018 г.; Решение № 14 на Конституционния съд от 2018 г. – бр. 87 от 2018 г.; изм. и доп., бр. 96 от 2018 г., бр. 7, 16 и 83 от 2019 г., бр. 98, 103 и 110 от 2020 г., бр. 9, 16 и 20 от 2021 г.; Решение № 7 на Конституционния съд от 2021 г. – бр. 41 от 2021 г.; изм., бр. 80 от 2021 г.; Решение № 13 на Конституционния съд от 2021 г. – бр. 85 от 2021 г.; изм., бр. 32 и 62 от 2022 г., бр. 48, 69, 84 и 86 от 2023 г., бр. 18, 36 и 39 от 2024 г. и бр. 61 от 2025 г.) се правят следните изменения и допълнения:\n1. Създава се глава девета „а“ с чл. 90а и 90б:\n„Глава девета „а“\nУЧАСТИЕ В НАКАЗАТЕЛНОТО ПРОИЗВОДСТВО НА ТРЕТИ ЛИЦА, ЧИЕТО ИМУЩЕСТВО ПОДЛЕЖИ НА ОТНЕМАНЕ ПРИ УСЛОВИЯТА НА ЧЛ. 53 ОТ НАКАЗАТЕЛНИЯ КОДЕКС\nТрети лица, чието имущество подлежи на отнемане по чл. 53 от Наказателния кодекс\nЧл. 90а. Трети лица по смисъла на тази глава са лицата, по отношение на чието имущество е направено искане за вземане на мерки за обезпечаване или искане за отнемане при условията на чл. 53 от Наказателния кодекс, с изключение на обвиняемия и заинтересованото юридическо лице. Те могат да участват в наказателното производство и чрез повереник.\nПрава на третите лица, чието имущество подлежи на отнемане по чл. 53 от Наказателния кодекс\nЧл. 90б. (1) Когато мерките за обезпечаване на отнемането на имущество в полза на държавата са насочени към имущество на трети лица, след получаване на съобщението за наложената обезпечителна мярка те могат да участват в производството относно мерките за обезпечаване при условията и по реда на Гражданския процесуален кодекс.\n(2) В съдебното производство третите лица имат следните права: да участват от момента, в който е направено искане за отнемане на тяхното имущество, да се запознават с делото и да правят необходимите извлечения; да представят доказателства; да правят искания, бележки и възражения и да обжалват актовете на съда, които накърняват техните права и законни интереси. Третите лица упражняват тези права в пределите, необходими за защита срещу исканията за вземане на мерки за обезпечаване и за отнемане на тяхното имущество в полза на държавата. Искания, бележки, възражения, както и обжалване на актовете, които накърняват техните права и законни интереси, могат да бъдат извършвани по електронен път, подписани с квалифициран електронен подпис.\n(3) Третите лица могат да обжалват актовете на съда в частта, с която се накърняват техните права и законни интереси, по реда, по който подлежи на обжалване постановеният акт.“\n2. Член 135 се отменя.\n3. В чл. 163:\nа) алинея 7 се изменя така:\n„(7) Изземването на компютърни информационни данни се извършва чрез запис върху носител, който се съхранява по начин, който да го предпазва от физическо или електромагнитно въздействие, и се запечатва с бележка, в която се посочват: делото, органът, извършил изземването, мястото, датата, и се подписва от лицата чл. 132, ал. 1.“;\nб) създава се нова ал. 8:\n„(8) Криптоактиви се изземват чрез прехвърлянето им на адрес на портфейл или друга платформа, контролирани от Прокуратурата на Република България в досъдебното производство или от съда в съдебното производство.“;\nв) досегашната ал. 8 става ал. 9 и в нея след думите „ал. 7“ се добавя „и 8“;\nг) създава се ал. 10:\n„(10) По искане на лицето, от което са иззети криптоактиви, прокурорът в досъдебното производство или съдът в съдебното производство могат да разрешат същите да бъдат продадени на платформа за търговия с криптоактиви за парична сума по ред, определен от Министерския съвет. Разходите по продажбата са за сметка на лицето, от което са иззети криптоактивите, а получената парична сума се съхранява в търговска банка, обслужваща държавния бюджет.“\n4. В чл. 234:\nа) заглавието се изменя така: „Срок за извършване на разследването и за мерките за процесуална принуда“;\nб) алинея 1 се изменя така:\n„(1) Разследването се извършва и делото се изпраща на прокурора най-късно в тримесечен срок, а при фактическа и правна сложност – в шестмесечен срок от деня на образуването му.“;\nв) в ал. 3 в изречение първо числото „4“ се заменя с „12“ и изречение трето се изменя така: „Срокът на всяко удължаване се съобразява с фактическата и правната сложност на делото.“;\nг) алинея 7 се изменя така:\n„(7) След изтичането на сроковете по ал. 1 – 3 разследващият орган незабавно изпраща делото на прокурора в съответствие с чл. 235.“;\nд) в ал. 8 изречение първо се изменя така: „Взетите по отношение на обвиняемия мерки за процесуална принуда, както и мерките за обезпечаване на гражданския иск, на глобата, на конфискацията, на отнемането на имущество в полза на държавата, на имуществената санкция на заинтересованото юридическо лице и на разноските по делото, ако основанието за тяхното вземане е отпаднало, се отменят от прокурора след изтичане на повече от една година и шест месеца от привличането – в случаите на тежко престъпление, и повече от осем месеца – в останалите случаи.“;\nе) създава се нова ал. 9:\n„(9) Съдът въз основа на обосновано искане на прокурора може да удължава срока на мерките за обезпечаване на глобата, на конфискацията, на отнемането на имущество в полза на държавата, на имуществената санкция на заинтересованото юридическо лице и на разноските по делото, като срокът на всяко удължаване не може да бъде повече от една година и шест месеца при обвинение за тежко престъпление и осем месеца в останалите случаи.“;\nж) досегашната ал. 9 става ал. 10 и в нея се създава изречение второ: „Мерките за обезпечаване на гражданския иск, на глобата, на конфискацията, на отнемането на имущество в полза на държавата, на имуществената санкция на заинтересованото юридическо лице и на разноските по делото се отменят, ако основанието за тяхното вземане е отпаднало.“;\nз) досегашната ал. 10 става нова ал. 11.\n§ 3. \nВ Закона за Националната агенция за приходите (обн., ДВ, бр. 112 от 2002 г.; изм., бр. 114 от 2003 г., бр. 105 от 2005 г., бр. 105 от 2006 г., бр. 109 от 2007 г., бр. 12, 32, 42 и 95 от 2009 г., бр. 15, 51, 54, 97, 98 и 99 от 2010 г., бр. 38 и 94 от 2012 г., бр. 109 от 2013 г., бр. 60, 94 и 95 от 2015 г., бр. 58 и 105 от 2016 г., бр. 103 от 2017 г., бр. 7 и 38 от 2018 г., бр. 13, 94, 96 и 100 от 2019 г., бр. 38 и 105 от 2020 г., бр. 56 и 102 от 2022 г. и бр. 66 и 84 от 2023 г.) се правят следните изменения и допълнения:\n1. В чл. 3:\nа) в ал. 4 изречения второ и трето се отменят;\nб) алинеи 5 и 6 се отменят.\n2. В глава първа се създава чл. 3а:\n„Разпореждане с конфискувани, отнети и изоставени в полза на държавата имущества и със задържани стоки\nЧл. 3а. (1) Продажбите на имуществата по чл. 3, ал. 1, т. 12 и 13 се извършват по реда на Данъчно-осигурителния процесуален кодекс от длъжностни лица от агенцията, определени от изпълнителния директор или от оправомощени от него лица. При продажба чрез търг възлагателното постановление се издава от изпълнителния директор или от оправомощени от него длъжностни лица. Оценяването на имуществата за тяхната продажба се извършва по ред, определен от изпълнителния директор на Националната агенция по приходите.\n(2) Агенцията се разпорежда и със задържани от органите й стоки, както следва:\n1. стоки, подлежащи на бързо разваляне;\n2. стоки, чието продължително съхраняване е икономически необосновано или води до разходи, превишаващи тяхната стойност, включително разходите по товаренето и разтоварването, транспортирането, складирането, пазенето и други, направени от органите по приходите във връзка със задържането на стоките;\n3. стоки, чието съхраняване от агенцията е невъзможно.\n(3) Когато имуществата по чл. 3, ал. 1, т. 12 и 13 са негодни или тяхното съхранение е невъзможно или води до значителни разходи за агенцията, както и когато за задържаните стоки по ал. 2 има заключение на компетентните органи, че не отговарят на изискванията за безопасност и съответствие по отношение на живота и здравето на хората, животните, растенията и околната среда, същите се унищожават при условия и по ред, определени с наредба на министъра на финансите.\n(4) Недвижимите имоти по чл. 3, ал. 1, т. 12 и 13 могат да се предоставят от Министерския съвет на бюджетни организации за изпълнение на техни функции. Движимите вещи по чл. 3, ал. 1, т. 12 и 13 могат да се предоставят или прехвърлят безвъзмездно на бюджетни организации и на Българския Червен кръст от министъра на финансите – за моторните превозни средства, и от изпълнителния директор на агенцията или от оправомощени от него длъжностни лица – за други движими вещи.\n(5) Конфискувани, отнети и изоставени движими културни ценности се предоставят на посочени от министъра на културата музеи от изпълнителния директор на агенцията или от оправомощени от него длъжностни лица.\n(6) Конфискувани, отнети и изоставени в полза на държавата хранителни стоки могат да се предоставят на бюджетни организации, както и да се прехвърлят безвъзмездно на организации на общинска бюджетна издръжка, на Българския Червен кръст или на оператор на хранителна банка от изпълнителния директор на агенцията или от оправомощени от него длъжностни лица.\n(7) Конфискувани, отнети и изоставени в полза на държавата животински и растителни видове могат да се предоставят или прехвърлят безвъзмездно на държавни или общински зоологически и ботанически градини, на природонаучни музеи и на спасителни центрове от изпълнителния директор на агенцията или от оправомощени от него длъжностни лица.\n(8) Конфискувани, отнети и изоставени в полза на държавата животни-компаньони могат да се предоставят за отглеждане или да се прехвърлят безвъзмездно на бюджетни организации, приюти, спасителни центрове, други животновъдни обекти или на нов собственик от изпълнителния директор на агенцията или от оправомощени от него длъжностни лица.\n(9) Конфискувани и отнети в полза на държавата криптоактиви се продават чрез предоставен за управление портфейл от криптоактиви на платформа за търговия с криптоактиви съобразно действащото законодателство.\n(10) Имуществата по чл. 3, ал. 1, т. 12 и 13, които се владеят или държат без основание, се изземват по административен ред със съдействието на органите на Министерството на вътрешните работи въз основа на заповед на изпълнителния директор на агенцията или на оправомощени от него длъжностни лица. Заповедта подлежи на обжалване по реда на Административнопроцесуалния кодекс, като обжалването не спира изпълнението й, освен ако съдът разпореди друго.“\n§ 4. \nЗаконът влиза в сила три месеца след обнародването му в „Държавен вестник“.\nЗаконът е приет от 51-вото Народно събрание на 30 юли 2025 г. и е подпечатан с официалния печат на Народното събрание.\nЗа председател на Народното събрание: \nДрагомир Стойнев\n4367"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166510",
    "meta": [],
    "text": "УКАЗ № 132\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Наказателно-процесуалния кодекс, приет от 51-вото Народно събрание на 30 юли 2025 г.\nИздаден в София на 4 август 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Наказателно-процесуалния кодекс\n(oбн., ДВ, бр. 86 от 2005 г.; изм., бр. 46 и 109 от 2007 г., бр. 69 и 109 от 2008 г., бр. 12, 27, 32 и 33 от 2009 г., бр. 15, 32 и 101 от 2010 г., бр. 13, 33, 60, 61 и 93 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 19, 20, 25 и 60 от 2012 г., бр. 17, 52, 70 и 71 от 2013 г., бр. 21 от 2014 г., бр. 14, 24, 41, 42, 60, 74 и 79 от 2015 г., бр. 32, 39, 62, 81 и 95 от 2016 г., бр. 13, 63 и 101 от 2017 г., бр. 7 и 44 от 2018 г.; Решение № 14 на Конституционния съд от 2018 г. – бр. 87 от 2018 г.; изм., бр. 96 от 2018 г., бр. 7, 16 и 83 от 2019 г., бр. 98, 103 и 110 от 2020 г., бр. 9, 16 и 20 от 2021 г.; Решение № 7 на Конституционния съд от 2021 г. – бр. 41 от 2021 г.; изм., бр. 80 от 2021 г.; Решение № 13 на Конституционния съд от 2021 г. – бр. 85 от 2021 г.; изм., бр. 32 и 62 от 2022 г., бр. 48, 69, 84 и 86 от 2023 г., бр. 18, 36 и 39 от 2024 г. и бр. 61 от 2025 г.)\n§ 1. \nВ чл. 149 се правят следните изменения и допълнения:\n1. Алинея 8 се изменя така:\n„(8) Разпит на вещо лице може да се извърши и чрез видеоконференция или телефонна конференция, когато:\n1. това се налага от обстоятелствата по делото;\n2. вещото лице е възпрепятствано да се яви пред съда по уважителни причини;\n3. вещото лице поиска разпитът му да се извърши чрез видеоконференция или телефонна конференция и съдът прецени, че това няма да попречи за разкриване на обективната истина.“\n2. Създава се ал. 9:\n„(9) Когато експертизата е възложена на няколко вещи лица, разпитът на всяко от тях може да се извърши по реда на ал. 8.“\nПреходни и заключителни разпоредби\n§ 2. \nВ Закона за съдебната власт (обн., ДВ, бр. 64 от 2007 г.; изм., бр. 69 и 109 от 2008 г., бр. 25, 33, 42, 102 и 103 от 2009 г., бр. 59 от 2010 г., бр. 1, 23, 32, 45, 81 и 82 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 20, 50 и 81 от 2012 г., бр. 15, 17, 30, 52, 66, 70 и 71 от 2013 г., бр. 19, 21, 53, 98 и 107 от 2014 г., бр. 14 от 2015 г., бр. 28, 39, 50, 62 и 76 от 2016 г., бр. 13 от 2017 г.; Решение № 1 на Конституционния съд от 2017 г. – бр. 14 от 2017 г.; изм., бр. 63, 65, 85, 90 и 103 от 2017 г., бр. 7, 15, 49 и 77 от 2018 г., бр. 17 от 2019 г.; Решение № 2 на Конституционния съд от 2019 г. – бр. 19 от 2019 г.; изм., бр. 29, 64 и 83 от 2019 г., бр. 11, 86, 103, 109 и 110 от 2020 г., бр. 16 от 2021 г.; Решение № 7 на Конституционния съд от 2021 г. – бр. 41 от 2021 г.; Решение № 6 на Конституционния съд от 2021 г. – бр. 43 от 2021 г.; изм., бр. 80 от 2021 г., бр. 15, 24 и 32 от 2022 г.; Решение № 7 на Конституционния съд от 2021 г. – бр. 56 от 2022 г.; изм., бр. 62 от 2022 г., бр. 11, 48, 66, 69, 84, 86 и 108 от 2023 г., бр. 18 и 67 от 2024 г. и бр. 6 от 2025 г.) се правят следните изменения и допълнения:\n1. В чл. 249, ал. 1 се създава т. 5:\n„5. поддържането и повишаването на професионалната квалификация на специалистите, утвърдени за вещи лица в областта на съдебните автотехнически експертизи.“\n2. В чл. 257, ал. 2 след думите „съдебните служители“ се поставя запетая и се добавя „на специалистите, утвърдени за вещи лица в областта на съдебните автотехнически експертизи“.\n3. В чл. 400, ал. 1 се създава изречение второ: „За специалистите в областта на съдебните автотехнически експертизи, с изключение на заемащите или заемалите академична длъжност „доцент“ или „професор“ във висши училища, научни организации или Българската академия на науките, се вписва и признатата правоспособност.“\n4. В чл. 401:\nа) създава се нова ал. 3:\n„(3) Комисиите по ал. 1 и 2, които съставят списъци на специалистите, утвърдени за вещи лица, заседават два пъти годишно.“;\nб) досегашната ал. 3 става ал. 4.\n5. Член 402 се изменя така:\n„Чл. 402. (1) Предложения за изменение и допълнение на утвърдените списъци на вещи лица се правят два пъти годишно – до края на март и до края на септември на съответната календарна година. Предложения за изменение и допълнение на утвърдените списъци на преводачи се правят до края на септември на съответната календарна година.\n(2) До края на април и до края на октомври комисиите по чл. 401, ал. 1 и 2 актуализират списъците на специалистите, утвърдени за вещи лица. До края на октомври комисиите по чл. 401, ал. 1 и 2 актуализират списъците на специалистите, утвърдени за преводачи.\n(3) До 15 май и до 15 ноември списъците на специалистите, утвърдени за вещи лица, се изпращат на министъра на правосъдието за обнародване в „Държавен вестник“ и за публикуване в интернет. До 15 ноември списъците на специалистите, утвърдени за преводачи, се изпращат на министъра на правосъдието за обнародване в „Държавен вестник“ и за публикуване в интернет.\n(4) Промени в списъците могат да се правят и през текущата година.“\n6. Създава се чл. 402б:\n„Чл. 402б. (1) Вещите лица поддържат и повишават професионалната си квалификация за ефективно изпълнение на дейността им при извършване на съдебни експертизи.\n(2) Специалистите, утвърдени за вещи лица в областта на съдебните автотехнически експертизи, с изключение на заемащите или заемалите академична длъжност „доцент“ или „професор“ във висши училища, научни организации или Българската академия на науките, са задължени ежегодно да повишават професионалната си квалификация за ефективно изпълнение на дейността им при извършване на съдебни експертизи.“\n7. В чл. 403, ал. 1 се създава т. 5:\n„5. реда за признаване на правоспособност на вещите лица в областта на съдебните автотехнически експертизи.“\n§ 3. \n(1) В тримесечен срок от влизането в сила на закона министърът на правосъдието, съгласувано с пленума на Висшия съдебен съвет, привежда наредбата по чл. 403, ал. 1 от Закона за съдебната власт в съответствие с разпоредбите на този закон.\n(2) В едногодишен срок от влизането в сила на закона специалистите, утвърдени за вещи лица в областта на съдебните автотехнически експертизи до влизането в сила на закона, полагат изпит за признаване на правоспособност.\n(3) В срока по ал. 2 вещите лица в областта на съдебните автотехнически експертизи може да бъдат назначавани за вещи лица от органа, който възлага експертизата, да извършват експертизи и да изготвят експертни заключения.\n(4) Лицата по ал. 2, които не положат или не положат успешно изпит за признаване на правоспособност, се отписват от списъците на вещите лица.\nЗаконът е приет от 51-вото Народно събрание на 30 юли 2025 г. и е подпечатан с официалния печат на Народното събрание.\nЗа председател на Народното събрание: \nДрагомир Стойнев\n4368"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165912",
    "meta": [],
    "text": "УКАЗ № 126\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за възстановяване и преструктуриране на кредитни институции и инвестиционни посредници, приет от 51-вото Народно събрание на 25 юли 2025 г.\nИздаден в \nСофия на 30 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за възстановяване\nи преструктуриране на кредитни институции и инвестиционни посредници\n(обн., ДВ, бр. 62 от 2015 г.; изм., бр. 59 от 2016 г., бр. 85, 91 и 97 от 2017 г., бр. 15, 20 и 106 от 2018 г., бр. 37 от 2019 г., бр. 12 от 2021 г., бр. 25 от 2022 г., бр. 8 и 85 от 2023 г., бр. 13 и 70 от 2024 г. и бр. 54 от 2025 г.)\n§ 1. \nВ чл. 6, ал. 5 след думата „използването“ се добавя „на“.\n§ 2. \nВ чл. 28б, ал. 3, т. 4 думите „ал. 5“ се заменят с „ал. 6“.\n§ 3. \nВ чл. 29, ал. 6, т. 13, буква „б“ думите „ал. 5“ се заменят с „ал. 6“.\n§ 4. \nВ чл. 55, ал. 5, т. 7 накрая се добавя „и приемливите задължения по чл. 89“.\n§ 5. \nВ чл. 66, ал. 2, т. 8 думите „ал. 5“ се заменят с „ал. 6“.\n§ 6. \nВ чл. 69, ал. 9 думата „тяхната“ се заменя с „неговата“ и накрая се поставя запетая и се добавя „включително за решенията по чл. 70а, ал. 4“.\n§ 7. \nВ чл. 69а се правят следните изменения и допълнения:\n1. В ал. 6:\nа) в т. 1 думите „ал. 5“ се заменят с „ал. 6“;\nб) в т. 3 думите „ал. 1 – 4“ се заменят с „ал. 1 – 5“ и думите „ал. 5“ се заменят с „ал. 6“.\n2. В ал. 9 в текста преди т. 1 след думите „ал. 7“ се добавя „и 8“.\n§ 8. \nВ чл. 69б се правят следните изменения и допълнения:\n1. Алинея 3 се отменя.\n2. Създават се нови ал. 4 и 5:\n„(4) Не се определя изискване по чл. 69, ал. 1 за субекти за ликвидация.\n(5) Органът за преструктуриране по чл. 2, съответно по чл. 3, може да прецени, че е обосновано да определи изискване по чл. 69, ал. 1 на индивидуална основа за субект за ликвидация в размер, който надхвърля размера, достатъчен за поемане на загубите в съответствие с ал. 2, т. 1. При преценката органът за преструктуриране взема предвид всяко възможно въздействие върху финансовата стабилност и върху риска от разпространение на проблемите във финансовата система, включително по отношение на капацитета за финансиране на ФГВБ.“\n3. Създават се ал. 6 – 10:\n„(6) В случаите по ал. 5 определеното изискване по чл. 69, ал. 1 се изпълнява от субекта за ликвидация чрез едно или повече от следните:\n1. собствен капитал;\n2. задължения, които отговарят на условията по чл. 72а от Регламент (ЕС) № 575/2013, с изключение на задълженията, посочени в чл. 72б, параграф 2, букви „б“ и „г“ от същия регламент;\n3. задължения по чл. 69а, ал. 3.\n(7) За субектите за ликвидация, за които органът за преструктуриране не е определил изискване по чл. 69, ал. 1, не се прилагат чл. 77, параграф 2 и чл. 78а от Регламент (ЕС) № 575/2013.\n(8) Освен в случаите по ал. 9, приспаданията по чл. 72д, параграф 5 от Регламент (ЕС) № 575/2013 не се прилагат за позициите в инструменти на собствения капитал и инструменти на приемливите задължения, емитирани от дъщерни институции, които са субекти за ликвидация, за които органът за преструктуриране не е определил изискване по чл. 69, ал. 1.\n(9) Субект по чл. 1, ал. 1, т. 1 – 5, който не е субект за преструктуриране, но е дъщерно предприятие на субект за преструктуриране или на субект от трета държава, който би бил субект за преструктуриране, ако беше установен в Европейския съюз, приспада позициите си в инструменти на собствения капитал в дъщерни институции, които принадлежат към същата група за преструктуриране и които са субекти за ликвидация, за които органът за преструктуриране не е определил изискване по чл. 69, ал. 1, когато съвкупният размер на тези позиции е равен на или надвишава 7 на сто от общия размер на собствения му капитал и задължения, отговарящи на условията за приемливост по чл. 70а, ал. 6.\n(10) Съвкупният размер на позициите в инструменти на собствения капитал по ал. 9 се изчислява ежегодно към 31 декември като средна стойност за предходните 12 месеца.“\n4. Досегашната ал. 4 става ал. 11 и в нея думите „ал. 2 и 3“ се заменят с „ал. 2“.\n5. Досегашната ал. 5 става ал. 12 и в нея думите „ал. 2 – 4“ се заменят с „ал. 2 – 11“.\n§ 9. \nВ чл. 69е, ал. 4 се правят следните изменения и допълнения:\n1. В текста преди т. 1 думите „6 – 8“ се заменят с „6 – 14“, а думите „субекта за преструктуриране, които принадлежат към една и съща Г-СЗИ“ се заменят с „Г-СЗИ субекта, които са част от една и съща Г-СЗИ и са субекти за преструктуриране или са субекти от трета държава, които биха били субекти за преструктуриране, ако бяха установени в Европейския съюз“.\n2. В т. 1 накрая се добавя „или субект от трета държава, който би бил субект за преструктуриране, ако беше установен в Европейския съюз“.\n§ 10.\n В чл. 70 се създава ал. 3:\n„(3) Не се включват в консолидацията по ал. 1 ипотекарните кредитни институции, учредени и регулирани съгласно законодателството на друга държава членка, които са финансирани с покрити облигации и не могат да приемат влогове и които са освободени от минимално изискване за собствен капитал и приемливи задължения при условията на законодателството на тази държава членка, въвеждащо чл. 45а, параграф 1 от Директива 2014/59/ЕС на Европейския парламент и на Съвета от 15 май 2014 г. за създаване на рамка за възстановяване и преструктуриране на кредитни институции и инвестиционни посредници и за изменение на Директива 82/891/ЕИО на Съвета и директиви 2001/24/ЕО, 2002/47/ЕО, 2004/25/ЕО, 2005/56/ЕО, 2007/36/ЕО, 2011/35/ЕС, 2012/30/ЕС и 2013/36/ЕС и на регламенти (ЕС) № 1093/2010 и (ЕС) № 648/2012 на Европейския парламент и на Съвета (ОВ, L 173/190 от 12 юни 2014 г.).“\n§ 11.\n В чл. 70а се правят следните изменения и допълнения:\n1. Създава се нова ал. 4:\n„(4) Органът за преструктуриране може да определи за дъщерно предприятие по ал. 1 или 2 съответното изискване по чл. 69б – 69д на консолидирана основа, когато прецени, че са изпълнени едновременно следните условия:\n1. дъщерното предприятие отговаря на някое от следните условия:\nа) притежава се пряко от субекта за преструктуриране и едновременно:\nаа) субектът за преструктуриране е финансов холдинг майка от Европейския съюз или смесен финансов холдинг майка от Европейския съюз;\nбб) дъщерното предприятие и субектът за преструктуриране са установени в Република България и са част от една и съща група за преструктуриране;\nвв) субектът за преструктуриране не притежава пряко други дъщерни институции или дъщерни дружества по чл. 1, ал. 1, т. 3 – 5, за които се прилагат изискванията по ал. 1 – 3 или изискванията по чл. 69б – 69д;\nгг) приспаданията, изисквани съгласно чл. 72д, параграф 5 от Регламент (ЕС) № 575/2013, биха засегнали непропорционално дъщерното предприятие;\nб) по отношение на дъщерното предприятие чл. 103а, ал. 2 от Закона за кредитните институции, съответно чл. 276, ал. 1, т. 11 от Закона за пазарите на финансови инструменти, се прилага само на консолидирана основа и определянето на съответното изискване по чл. 69б – 69д на консолидирана основа не би довело до надценяване на нуждите от рекапитализация на подгрупата, състояща се от субекти от съответния консолидационен периметър, за целите на чл. 69б, ал. 1, т. 2 и по-специално – когато в рамките на същия консолидационен периметър преобладават субекти за ликвидация;\n2. спазването на съответното изискване по чл. 69б – 69д на консолидирана основа вместо на индивидуална основа не засяга съществено:\nа) надеждността и осъществимостта на стратегията за преструктуриране на групата;\nб) способността на дъщерното предприятие да спазва определените му капиталови изисквания след упражняване на правомощията за обезценяване и преобразуване, и \nв) адекватността на механизма за вътрешно прехвърляне на загуби и рекапитализация, включително обезценяването или преобразуването на съответните капиталови инструменти и приемливи задължения на дъщерното предприятие или на други субекти в групата за преструктуриране, в съответствие с чл. 89.“\n2. Досегашната ал. 4 става ал. 5 и в нея думите „съответно спазване“ се заменят с „прилагане“ и думите „в съответствие с“ се заменят с „при спазване на съответните изисквания по“.\n3. Досегашната ал. 5 става ал. 6 и в нея:\nа) в текста преди т. 1 думите „ал. 1 – 3“ се заменят с „ал. 1 – 4“, а думите „задължения и собствен капитал, както следва“ се заменят с „от следните“;\nб) в т. 1 навсякъде думите „ал. 1 – 3“ се заменят с „ал. 1 – 4“.\n4. Създават се нови ал. 7 и 8:\n„(7) За субект по ал. 1 – 4, който спазва изискването по чл. 69, ал. 1 на консолидирана основа, размерът на собствения капитал и приемливите задължения включва следните задължения, емитирани в съответствие с ал. 6, т. 1 от дъщерно предприятие, установено в Европейския съюз и включено в консолидацията на този субект:\n1. задължения, емитирани под условие за закупуване от субекта за преструктуриране и закупени от него, пряко или непряко чрез други субекти в същата група за преструктуриране, които не са включени в консолидацията на субекта по ал. 1 – 4;\n2. задължения, емитирани под условие за закупуване от съществуващ собственик на дялове или акции, който не е част от същата група за преструктуриране.\n(8) Размерът на задълженията по ал. 7 не може да надвишава сумата, получена, като от размера на изискването по чл. 69, ал. 1, приложимо към дъщерното предприятие, включено в консолидацията на субекта по ал. 1 – 4, се извади сборът на следните елементи:\n1. задълженията, емитирани под условие за закупуване от субекта, спазващ изискването по чл. 69, ал. 1 на консолидирана основа, и закупени от него, пряко или непряко чрез други субекти в същата група за преструктуриране, които са включени в неговата консолидация;\n2. размера на собствения капитал, емитиран в съответствие с ал. 6, т. 2.“\n5. Досегашната ал. 6 става ал. 9 и в нея в текста преди т. 1 думите „ал. 1 – 5“ се заменят с „ал. 1 – 8“.\n6. Досегашната ал. 7 става ал. 10 и в нея в текста преди т. 1 думите „ал. 1 – 5“ се заменят с „ал. 1 – 8“.\n7. Досегашната ал. 8 става ал. 11 и в нея в текста преди т. 1 думите „ал. 6“ се заменят с „ал. 9“.\n8. Досегашната ал. 9 става ал. 12 и в нея думите „ал. 8“ се заменят с „ал. 11“.\n§ 12.\n В чл. 71 се правят следните изменения и допълнения:\n1. В ал. 5 навсякъде думите „ал. 5“ се заменят с „ал. 6“.\n2. Алинея 6 се изменя така:\n„(6) Когато е орган за преструктуриране на субект за преструктуриране, който е Г-СЗИ субект и заедно с други субекти за преструктуриране или субекти от трета държава, които биха били субекти за преструктуриране, ако бяха установени в Европейския съюз, е част от една и съща Г-СЗИ, БНБ, съответно Комисията, участва в обсъждането и когато е целесъобразно и в съответствие със стратегията за преструктуриране на Г-СЗИ, съгласува прилагането на чл. 72д от Регламент (ЕС) № 575/2013, както и корекциите за свеждане до минимум или премахване на разликата между сбора на сумите по чл. 69е, ал. 4, т. 1 и по чл. 12а, буква „а“ от Регламент (ЕС) № 575/2013 за отделните субекти за преструктуриране или субекти от трети държави, и сбора от сумите по чл. 69е, ал. 4, т. 2 и по чл. 12а, буква „б“ от Регламент (ЕС) № 575/2013.“\n3. В ал. 7 след думите „държави членки“ се добавя „или трети държави“, а след думите „експозиции между“ се добавя „различни“.\n4. Алинея 8 се изменя така:\n„(8) В случаите по ал. 6 сборът от сумите по чл. 69е, ал. 4, т. 1 и по чл. 12а, буква „а“ от Регламент (ЕС) № 575/2013 за отделните субекти за преструктуриране или субекти от трети държави, които биха били субекти за преструктуриране, ако бяха установени в Европейския съюз, не може да бъде по-малък от сбора от сумите по чл. 69е, ал. 4, т. 2 и по чл. 12а, буква „б“ от Регламент (ЕС) № 575/2013.“\n5. Алинея 15 се отменя.\n§ 13.\n В чл. 72, ал. 4 навсякъде думите „ал. 5“ се заменят с „ал. 6“.\n§ 14.\n В чл. 72б се правят следните изменения:\n1. В ал. 1, т. 1 думите „ал. 5“ се заменят с „ал. 6“.\n2. В ал. 6, т. 1 думите „ал. 5“ се заменят с „ал. 6“.\n3. Алинея 7 се изменя така:\n„(7) Изискванията по ал. 1 и 6 не се прилагат за субектите за ликвидация, освен когато БНБ, съответно Комисията, в съответствие с чл. 69б, ал. 4 е определила изискване по чл. 69, ал. 1. В тези случаи съдържанието и честотата на задълженията за отчетност и оповестяване за субектите за ликвидация се определят от БНБ, съответно Комисията, като не могат да надхвърлят необходимото, за да се следи спазването на изискването, определено съгласно чл. 69б, ал. 5 и 6. Органите за преструктуриране съобщават задълженията за отчетност и оповестяване на субектите за ликвидация.“\n§ 15.\n В чл. 72в, ал. 1, т. 2 думите „чл. 28а – 28в“ се заменят с „чл. 28а и 28б“.\n§ 16.\n В чл. 85, ал. 5 думите „ал. 5“ се заменят с „ал. 4“.\n§ 17.\n В чл. 89, ал. 5 думите „ал. 5“ се заменят с „ал. 6“.\n§ 18.\n В заглавието на чл. 90 накрая се добавя „и приемливи задължения“.\n§ 19.\n В чл. 91, ал. 5 след думите „преобразуване на капиталови инструменти“ се добавя „или приемливи задължения по чл. 89, ал. 5“, а след думите „тези капиталови инструменти“ се добавя „или приемливи задължения“.\n§ 20.\n В чл. 93, ал. 1, т. 2 думите „ал. 5“ се заменят с „ал. 6“ и думите „ал. 1 – 4“ се заменят с „ал. 1 – 5“.\n§ 21.\n В чл. 101, ал. 6 думата „влогове“ се заменя с „отговарящи на условията влогове и по-специално влогове“.\n§ 22.\n В чл. 122 се правят следните изменения:\n1. Алинея 1 се изменя така:\n„(1) Когато институция от трета държава или предприятие майка от трета държава има институция – дъщерно дружество или предприятие майка от Европейския съюз, лицензирани в Република България, както и дъщерни дружества или предприятия майки от Европейския съюз, установени в други държави членки, или значим клон, установен в Република България, както и значими клонове, установени в други държави членки, съответният орган за преструктуриране по чл. 2, ал. 1 или по чл. 3, ал. 1 и органите за преструктуриране на държавите членки, в които са установени дъщерните дружества, предприятията майки от Европейския съюз и значимите клонове създават европейска колегия за преструктуриране.“\n2. В ал. 5 думата „институции“ се заменя с „предприятия“.\n3. В ал. 7 навсякъде думите „ал. 5“ се заменят с „ал. 6“.\n§ 23.\n В допълнителните разпоредби се правят следните изменения и допълнения:\n1. В § 1:\nа) създава се т. 5б:\n„5б. „Г-СЗИ субект“ е понятие по смисъла на чл. 4, параграф 1, т. 136 от Регламент (ЕС) № 575/2013.“;\nб) в т. 56 думите „ал. 5“ се заменят с „ал. 6“;\nв) в т. 59 думите „на Европейския парламент и на Съвета от 15 май 2014 г. за създаване на рамка за възстановяване и преструктуриране на кредитни институции и инвестиционни посредници и за изменение на Директива 82/891/ЕИО на Съвета и директиви 2001/24/ЕО, 2002/47/ЕО, 2004/25/ЕО, 2005/56/ЕО, 2007/36/ЕО, 2011/35/ЕС, 2012/30/ЕС и 2013/36/ЕС и на регламенти (ЕС) № 1093/2010 и (ЕС) № 648/2012 на Европейския парламент и на Съвета (ОВ, L 173/190 от 12 юни 2014 г.)“ се заличават;\nг) създава се нова т. 71а:\n„71а. „Субект за ликвидация“ е:\nа) установено в Европейския съюз юридическо лице, по отношение на което планът за преструктуриране на групата или – за субекти, които не са част от група – планът за преструктуриране предвижда субектът да бъде прекратен чрез обичайно производство по несъстоятелност, или\nб) субект в рамките на група за преструктуриране, различен от субекта за преструктуриране, по отношение на който планът за преструктуриране на групата не предвижда упражняване на правомощия за обезценяване и преобразуване.“;\nд) досегашната т. 71а става т. 71б.\n2. В § 4 се създава т. 4:\n„4. Директива (ЕС) 2024/1174 на Европейския парламент и на Съвета от 11 април 2024 г. за изменение на Директива 2014/59/ЕС и Регламент (ЕС) № 806/2014 по отношение на някои аспекти на минималното изискване за собствен капитал и приемливи задължения (OВ, L 2024/1174 от 22 април 2024 г.).“\n3. В § 4а думите „и на Регламент (ЕС) 2022/2554 на Европейския парламент и на Съвета от 14 декември 2022 г. относно оперативната устойчивост на цифровите технологии във финансовия сектор и за изменение на регламенти (ЕО) № 1060/2009, (ЕС) № 648/2012, (ЕС) № 600/2014, (ЕС) № 909/2014 и (ЕС) 2016/1011 (ОВ, L 333/1 от 27 декември 2022 г.)“ се заличават.\n4. Създава се § 4б:\n„§ 4б. Този закон предвижда мерки по прилагането на:\n1. член 2 и 3 от Регламент (ЕС) 2022/2036 на Европейския парламент и на Съвета от 19 октомври 2022 г. за изменение на Регламент (ЕС) № 575/2013 и на Директива 2014/59/ЕС по отношение на пруденциалното третиране на глобални системно значими институции, които са обект на стратегия за преструктуриране с множество входни точки, и методи за непряко записване на инструменти, приемливи за покриване на минималното изискване за собствен капитал и приемливи задължения (ОВ, L 275/1 от 25 октомври 2022 г.);\n2. Регламент (ЕС) 2022/2554 на Европейския парламент и на Съвета от 14 декември 2022 г. относно оперативната устойчивост на цифровите технологии във финансовия сектор и за изменение на регламенти (ЕО) № 1060/2009, (ЕС) № 648/2012, (ЕС) № 600/2014, (ЕС) № 909/2014 и (ЕС) 2016/1011 (ОВ, L 333/1 от 27 декември 2022 г.).“\n§ 24.\n В приложение № 5 към чл. 28а, в т. 3 навсякъде след думите „чл. 69б – 69е“ се добавя „изразен като процентен дял от общата рискова експозиция, изчислена в съответствие с чл. 92, параграф 3 от Регламент (ЕС) № 575/2013“ и се поставя запетая.\n§ 25.\n Навсякъде в закона думите „чл. 31, буква „в“ от Регламент (ЕС) № 1093/2010“ се заменят с „чл. 31, параграф 2, буква „в“ от Регламент (ЕС) № 1093/2010“.\nЗаключителни разпоредби\n§ 26.\n В Закона за банковата несъстоятелност (обн., ДВ, бр. 92 от 2002 г.; изм., бр. 67 от 2003 г., бр. 36 от 2004 г., бр. 31 и 105 от 2005 г., бр. 30, 34, 59 и 80 от 2006 г., бр. 53 и 59 от 2007 г., бр. 67 от 2008 г., бр. 105 от 2011 г., бр. 98 от 2014 г., бр. 22, 41, 50, 61, 62 и 94 от 2015 г., бр. 33 и 95 от 2016 г., бр. 20, 91 и 103 от 2017 г., бр. 22 от 2018 г., бр. 33 и 83 от 2019 г., бр. 12 от 2021 г.; Решение № 8 от 2021 г. на Конституционния съд – бр. 48 от 2021 г.; изм., бр. 25 от 2022 г., бр. 70 от 2024 г. и бр. 54 от 2025 г.) се правят следните изменения и допълнения:\n1. В чл. 8:\nа) в ал. 1 думата „лицензията“ се заменя с „лиценза“;\nб) в ал. 4 навсякъде думата „лицензията“ се заменя с „лиценза“, а думите „нейното отнемане“ се заменят с „отнемането му“;\nв) в ал. 5 навсякъде думата „лицензията“ се заменя с „лиценза“.\n2. В чл. 11:\nа) в ал. 3 думите „назначените от Централната банка квестори или от назначените по реда на чл. 12, ал. 1, т. 2 временни синдици“ се заменят с „лицата, които са я представлявали до датата на решението на Централната банка за отнемане на лиценза й за извършване на банкова дейност или до датата на назначаването на квестори по чл. 103, ал. 2, т. 24 от Закона за кредитните институции или на временни управители по чл. 46, ал. 1 от Закона за възстановяване и преструктуриране на кредитни институции и инвестиционни посредници“ и след тях се поставя запетая;\nб) в ал. 7 думата „банката“ се заменя с „лицата по ал. 3 и 4“.\n3. В чл. 12а:\nа) в ал. 2, т. 1 думите „отнета лицензия“ се заменят с „отнет лиценз, с изключение на случаите по чл. 11, ал. 3“;\nб) в ал. 6 изречение трето се заличава.\n4. В чл. 13, ал. 4 след думите „на фонда“ се поставя запетая и се добавя „на лицата по чл. 11, ал. 3 и 4“.\n5. В чл. 16, ал. 1 думите „квесторите или временните синдици на банката и Централната банка“ се заменят със „страните по делото“.\n6. В чл. 29, ал. 1, т. 7 думите „или по предложение на министъра на финансите“ се заличават.\n7. В чл. 32, ал. 6 изречение трето се заличава.\n8. В чл. 92:\nа) в ал. 1 думата „лицензия“ се заменя с „лиценз“;\nб) в ал. 2 думите „условна лицензия“ се заменят с „лиценз“, а думата „лицензията“ се заменя с „лиценза“;\nв) в ал. 3, изречение първо думите „условна банкова лицензия, която“ се заменят с „лиценз, който“, а в изречение второ думата „Лицензията“ се заменя с „Лицензът“;\nг) в ал. 7 думата „лицензията“ се заменя с „лиценза“.\n9. В останалите текстове на закона думата „лицензията“ се заменя с „лиценза“.\n§ 27.\n В Закона за кредитните институции (обн., ДВ, бр. 59 от 2006 г.; изм., бр. 105 от 2006 г., бр. 52, 59 и 109 от 2007 г., бр. 69 от 2008 г., бр. 23, 24, 44, 93 и 95 от 2009 г., бр. 94 и 101 от 2010 г., бр. 77 и 105 от 2011 г., бр. 38 и 44 от 2012 г., бр. 52, 70 и 109 от 2013 г., бр. 22, 27, 35 и 53 от 2014 г., бр. 14, 22, 50, 62 и 94 от 2015 г., бр. 33, 59, 62, 81, 95 и 98 от 2016 г., бр. 63, 97 и 103 от 2017 г., бр. 7, 15, 16, 20, 22, 51, 77, 98 и 106 от 2018 г., бр. 37, 42, 83, 94 и 96 от 2019 г., бр. 11, 13, 14, 18 и 64 от 2020 г., бр. 12 и 21 от 2021 г., бр. 25 и 51 от 2022 г., бр. 65, 66, 84 и 85 от 2023 г., бр. 13, 70 и 79 от 2024 г. и бр. 49, 50 и 54 от 2025 г.) се правят следните изменения и допълнения:\n1. В чл. 90, ал. 6 думите „ал. 4 и 5“ се заменят с „ал. 2, 4 и 5“.\n2. В чл. 92a, ал. 1, т. 2 и чл. 92б, ал. 1, т. 2 в началото се добавя „мерките за изпълнение на всички важни въпроси и съществени констатации, свързани с надзора върху ликвидността и“.\n3. В чл. 103a, ал. 2, т. 2 след думите „73а, ал. 1 и 2“ се поставя запетая и се добавя „чл. 73б“.\nЗаконът е приет от 51-вото Народно събрание на 25 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4269"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166358",
    "meta": [],
    "text": "УКАЗ № 128\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за запасите от нефт и нефтопродукти, приет от 51-вото Народно събрание на 24 юли 2025 г.\nИздаден в \nСофия на 30 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за запасите от нефт и нефтопродукти\n(обн., ДВ, бр. 15 от 2013 г.; изм., бр. 14 от 2015 г., бр. 85 от 2017 г., бр. 62 и 77 от 2018 г., бр. 17 от 2019 г., бр. 51, 65 и 105 от 2020 г., бр. 54 и 86 от 2023 г. и бр. 11 от 2024 г.)\n§ 1. \nВ чл. 7, ал. 1 т. 4 и 5 се отменят.\n§ 2. \nСъздава се чл. 7а:\n„Чл. 7а. (1) Агенцията води Единен електронен регистър, включващ:\n1. регистър на задължените лица;\n2. регистър на складовете за съхраняване на запаси от нефт и нефтопродукти;\n3. регистър на създадените и поддържаните запаси за извънредни ситуации;\n4. регистър на създадените и поддържаните целеви запаси.\n(2) В регистъра на задължените лица се вписва следната информация:\n1. дата или регистрационен номер;\n2. задължено лице (фирма, правна форма);\n3. единен идентификационен код;\n4. основание за възникване на задължението.\n(3) В регистъра на складовете за съхраняване на запаси от нефт и нефтопродукти се вписва следната информация:\n1. дата на вписване;\n2. регистрационен номер на склада;\n3. съхранител;\n4. единен идентификационен код;\n5. регистрационен номер на съхранителя;\n6. адрес на складовата база;\n7. номер на склада по технологична схема на базата;\n8. регистрирана проектна вместимост (m\n3\n);\n9. регистрирана действителна вместимост (m\n3\n);\n10. регистрирана неоперативна вместимост (m\n3\n);\n11. регистриран за съхранение на:\nа) автомобилни бензини;\nб) газьоли;\nв) реактивни горива от керосинов тип;\nг) гориво за дизелови двигатели;\nд) котелни горива;\nе) газ пропан-бутан;\nж) нефт;\n12. дата и номер на заповедта за вписване;\n13. номер и дата на удостоверението за вписване;\n14. номер и дата на заповедта за заличаване;\n15. забележки.\n(4) В регистъра на създадените и поддържаните запаси за извънредни ситуации се вписва следната информация:\n1. регистрационен номер на склада, регистриран по чл. 38;\n2. съхранители:\nа) съхранител със складове, регистрирани по чл. 38;\nб) агенцията;\nв) енергийните предприятия, които поддържат запаси от нефтопродукти по реда на чл. 85, ал. 1 и чл. 128 от Закона за енергетиката за тяхна сметка;\nг) оперативни запаси на задължени лица;\nд) чуждестранен икономически оператор и/или централна структура за управление на запасите на друга държава – членка на Европейския съюз;\n3. адрес на складовата база;\n4. номер на склада по технологична схема на базата;\n5. вид на съхранявания запас за извънредни ситуации:\nа) автомобилни бензини;\nб) газьоли;\nв) реактивни горива от керосинов тип;\nг) гориво за дизелови двигатели;\nд) котелни горива;\nе) газ пропан-бутан;\nж) нефт;\n6. съхранявано количество запас за извънредни ситуации в тонове;\n7. съхранявани на територията на страната запаси за извънредни ситуации:\nа) на задължено лице;\nб) на агенцията:\nаа) в складове, регистрирани по чл. 38;\nбб) в петролни бази, управлявани от агенцията – общо по вид запас за извънредни ситуации;\nв) на чуждестранен икономически оператор и/или централна структура за управление на запасите на друга държава – членка на Европейския съюз;\nг) общо в склада, регистриран по чл. 38;\nд) по буква „г“ за ежемесечното докладване, във връзка с чл. 25, т. 6 и 7, делени на коефициент 0,9;\nе) общо запаси от нефтопродукти по чл. 2, ал. 1, поддържани от енергийните предприятия по реда на чл. 85, ал. 1 и чл. 128 от Закона за енергетиката за тяхна сметка;\nж) общо оперативни запаси по чл. 2, ал. 1, декларирани от задължените лица в справките-декларации по чл. 4, ал. 1, т. 2;\n8. съхранявани на територията на друга държава – членка на Европейския съюз:\nа) запас за извънредни ситуации на задължено лице;\nб) запаси за извънредни ситуации на агенцията;\nв) общо на територията на друга държава – членка на Европейския съюз;\n9. забележки.\n(5) В регистъра на създадените и поддържаните целеви запаси се вписва следната информация:\n1. регистрационен номер на склада, регистриран по чл. 38;\n2. съхранители:\nа) съхранител със складове, регистрирани по чл. 38;\nб) агенцията;\nв) друга държава – членка на Европейския съюз;\n3. адрес на складовата база;\n4. номер на склада по технологична схема на базата;\n5. вид съхраняван целеви запас:\nа) автомобилни бензини;\nб) газьоли;\nв) реактивни горива от керосинов тип;\nг) гориво за дизелови двигатели;\n6. съхранявано количество целеви запас в тонове;\n7. съхранявани на територията на страната целеви запаси:\nа) на агенцията:\nаа) в складове, регистрирани по чл. 38;\nбб) в петролни бази, управлявани от агенцията – общо по видове целеви запаси;\nб) на централна структура за управление на запасите на друга държава – членка на Европейския съюз:\nаа) в складове, регистрирани по чл. 38;\nбб) в петролни бази, управлявани от агенцията – общо по видове целеви запаси;\nв) общо в склада, регистриран по чл. 38;\n8. съхранявани на територията на друга държава – членка на Европейския съюз, целеви запаси на агенцията;\n9. забележки.\n(6) Регистърът по ал. 1 се поддържа чрез Информационната система за централизирано изграждане и поддържане на регистри по чл. 52а от Закона за електронното управление.\n(7) Информацията в регистъра по ал. 1 е публична с изключение на информацията по ал. 4, т. 3, т. 7, буква „а“, буква „б“, подбуква „аа“, буква „в“, буква „д“, т. 8, букви „а“ и „б“ и ал. 5, т. 3, т. 7, буква „а“, подбуква „аа“, буква „б“, подбуква „аа“.\n(8) Председателят на агенцията определя длъжностни лица, които извършват вписвания, актуализации, заличавания на информация и техническа поддръжка на регистъра по ал. 1. Определените длъжностни лица осъществяват достъп до регистъра чрез квалифициран електронен подпис.“\n§ 3. \nВ чл. 8, ал. 2, т. 6 след думата „закон“ запетаята и думите „включително на водените от агенцията регистри,“ се заличават.\n§ 4. \nВ чл. 24 се правят следните изменения и допълнения:\n1. В ал. 1 след думите „задълженото лице“ се добавя „на съхранител“ и се поставя запетая.\n2. В ал. 2, в текста преди т. 1 след думата „запаси“ се добавя „включително тези по ал. 7“.\n3. Създават се нови ал. 7 и 8:\n„(7) Когато запасите за извънредни ситуации са собственост на съхранител, отношенията между него и задълженото лице се уреждат с договор при спазване на следните изисквания:\n1. запасите по чл. 2, ал. 1, предмет на договора, да са заделени за изпълнение на задълженията на задълженото лице;\n2. съхранителят издава всички необходими документи по този закон, за да може задълженото лице да удостовери създаването на запаса за извънредни ситуации пред агенцията;\n3. съхранителят няма право да се разпорежда със запасите по т. 1, освен при издадено разпореждане за ползване от председателя на агенцията по чл. 48.\n(8) В случай на отпускане на запаси за извънредни ситуации задълженото лице може да:\n1. закупи от съхранителя цялото количество запас по чл. 2, ал. 1, заделен за изпълнение на задълженията му по този закон, и да го предостави на вътрешния пазар съгласно чл. 51, ал. 2 и 3, или\n2. възложи на съхранителя отпускането на определените му видове и количества запаси за ползване на вътрешния пазар съгласно чл. 51, ал. 2, т. 1 и 2 и ал. 3 от негово име; съхранителят удостоверява пред агенцията предприетите действия за отпускане на запасите за ползване от името на задълженото лице съгласно изискванията на чл. 51, ал. 2, т. 3.“\n4. Досегашната ал. 7 става ал. 9.\n§ 5. \nВ чл. 35, ал. 2 думите „регистрираната си вместимост“ се заменят с „регистрираната вместимост на всеки отделен склад“.\n§ 6. \nВ чл. 36 се правят следните изменения и допълнения:\n1. Алинея 5 се изменя така:\n„(5) Задължените лица, икономическите оператори, централните структури за управление на запасите и съхранителите може да преместват запаси по този закон в складове, регистрирани по чл. 38, от една складова база в друга складова база само с писмено разрешение от председателя на агенцията въз основа на мотивирано писмено искане.“\n2. Създават се нови ал. 6 и 7:\n„(6) Задължените лица, икономическите оператори, централните структури за управление на запасите и съхранителите може да преместват запаси по този закон, като уведомяват председателя на агенцията:\n1. при заличаване на регистрация на склад;\n2. в случай на бедствие, авария или друго непредвидимо събитие, което може да доведе до унищожаване или повреждане на нефт и нефтопродукти, за което незабавно се уведомява председателят на агенцията;\n3. при всяко преместване на запаси по този закон от един склад в друг склад, регистриран по чл. 38, разположен на територията на същата складова база.\n(7) За всяко преместване се издава нов складов запис, копие на който се представя от задълженото лице в агенцията най-късно в работния ден, следващ деня на издаването му. В същия срок съхранителят отправя уведомление за влагане и изтегляне по реда на ал. 2.“\n3. Досегашната ал. 6 става ал. 8.\n§ 7. \nВ чл. 61, ал. 1 след думите „ал. 1 – 4“ се добавя „и 7“.\n§ 8. \nВ § 1 от допълнителните разпоредби се създава т. 33:\n„33. „Преместване на запаси“ е:\nа) влагане на нови запаси от същия вид и количество в друг склад, регистриран по чл. 38, разположен на територията на същата или в друга складова база, с последващо издаване на уведомление за изтегляне от първоначалното им място на съхранение, или\nб) изтегляне на запаси от първоначалното им място на съхранение и влагането им в друг склад, регистриран по чл. 38, разположен на територията на същата или в друга складова база. Изтеглянето в друга складова база се осъществява на партиди, гарантирани със същия по вид и количество запас.“\nЗаключителна разпоредба\n§ 9. \nПараграфи 1, 2 и 3 влизат в сила в тримесечен срок след обнародването на закона в „Държавен вестник“.\nЗаконът е приет от 51-вото Народно събрание на 24 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4265"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166499",
    "meta": [],
    "text": "УКАЗ № 119\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за висшето образование, приет от 51-вото Народно събрание на 24 юли 2025 г.\nИздаден в \nСофия на 28 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за висшето образование\n(обн., ДВ, бр. 112 от 1995 г.; изм., бр. 28 от 1996 г., бр. 56 от 1997 г.; попр., бр. 57 от 1997 г.; изм., бр. 58 от 1997 г., бр. 60 от 1999 г.; попр., бр. 66 от 1999 г.; изм., бр. 111 и 113 от 1999 г., бр. 54 от 2000 г., бр. 22 от 2001 г., бр. 40 и 53 от 2002 г., бр. 48 и 70 от 2004 г., бр. 77, 83 и 103 от 2005 г., бр. 30, 36, 62 и 108 от 2006 г., бр. 41 от 2007 г., бр. 13, 43 и 69 от 2008 г., бр. 42, 74 и 99 от 2009 г., бр. 38, 50, 56, 63 и 101 от 2010 г., бр. 61 и 99 от 2011 г., бр. 60 и 102 от 2012 г., бр. 15, 63, 68 и 101 от 2013 г., бр. 54, 66 и 107 от 2014 г., бр. 56 и 79 от 2015 г., бр. 17 и 98 от 2016 г., бр. 17, 30, 86 и 98 от 2018 г., бр. 17 от 2020 г., бр. 18, 56 и 102 от 2022 г., бр. 108 от 2023 г., бр. 23, 25, 27 и 39 от 2024 г. и бр. 26 и 51 от 2025 г.)\n§ 1. \nВ чл. 95 ал. 4 се изменя така:\n„(4) Размерът на таксите за обучението по чл. 21, ал. 2 и 3 и по чл. 9, ал. 3, т. 6, буква „б“ не може да бъде по-нисък от 60 на сто от средствата за издръжка на обучението, определени по чл. 91, ал. 2, т. 1 и 3 и добавеният размер на таксата по ал. 2 за съответното професионално направление или специалност от регулираните професии, а размерът на таксите за обучението по чл. 21, ал. 5 не може да бъде по-нисък от 60 на сто от средствата за издръжка на обучението, определени по чл. 91, ал. 3, т. 1 и 3.“\n§ 2. \nВ чл. 95а се правят следните изменения и допълнения:\n1. Създава се нова ал. 4:\n„(4) При съгласие и наличие на условия стажът по ал. 1 може да бъде продължен при нов работодател от списъка по ал. 2. В този случай се сключва допълнително споразумение между студента, ректора на висшето училище, досегашния и новия работодател.“\n2. Досегашните ал. 4, 5, 6 и 7 стават съответно ал. 5, 6, 7 и 8.\n3. Досегашната ал. 8 става ал. 9 и в нея думите „ал. 7“ се заменят с „ал. 8“.\n§ 3. \nВ § 5 от заключителната разпоредба на Закона за допълнение на Закона за висшето образование (ДВ, бр. 51 от 2025 г.) думите „1 януари 2026 г.“ се заменят с „учебната 2025 – 2026 г.“.\nПреходни и заключителни разпоредби\n§ 4. \nСтудентите, които са приети за обучение срещу заплащане до учебната 2024 – 2025 г. включително, заплащат такси за срока на обучението по чл. 21, ал. 2 и 3 и по чл. 9, ал. 3, т. 6, буква „б“ в размер, определен от висшите училища в съответствие с § 1 от този закон, като размерът на таксите за обучение не може да бъде по-висок от 20 на сто от определения за учебната 2024 – 2025 г. \n§ 5. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 24 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n4221"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166503",
    "meta": [],
    "text": "УКАЗ № 124\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за международния търговски арбитраж, приет от 51-вото Народно събрание на 24 юли 2025 г.\nИздаден в \nСофия на 29 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за международния търговски арбитраж\n(обн., ДВ, бр. 60 от 1988 г.; изм., бр. 93 от 1993 г., бр. 59 от 1998 г., бр. 38 от 2001 г., бр. 46 от 2002 г.; Решение № 9 на Конституционния съд от 2002 г. – бр. 102 от 2002 г.; изм., бр. 59 от 2007 г. и бр. 8 от 2017 г.)\n§ 1. \nНаименованието на закона се изменя така: „Закон за арбитража“.\n§ 2. \nВ чл. 1 се правят следните изменения:\n1. В ал. 1 думите „международния търговски“ се заличават.\n2. Алинея 2 се изменя така:\n„(2) С арбитраж могат да бъдат решавани имуществени спорове и спорове за попълване на празноти в договор или за приспособяването му към нововъзникнали обстоятелства. Не могат да бъдат решавани с арбитраж споровете, посочени в чл. 19, ал. 1 от Гражданския процесуален кодекс.“\n§ 3. \nЧлен 3 се изменя така:\n„Чл. 3. Страна в арбитражно производство може да бъде и държава или държавно учреждение.“\n§ 4. \nЧлен 4 се изменя така:\n„Чл. 4. (1) Арбитраж на територията на Република България може да се осъществява от:\n1. постоянна арбитражна институция със седалище в Република България, вписана в Регистъра на арбитражите по реда на глава първа „а“;\n2. чуждестранна арбитражна институция със седалище извън територията на Република България.\n(2) Международен арбитраж с място на територията на Република България може да бъде образуван и за решаване на определен търговски спор.\n(3) Арбитражна институция по ал. 1, т. 1 се учредява към юридическо лице, вписано в търговския регистър и регистъра на юридическите лица с нестопанска цел или в друг регистър, предвиден в закон, и трябва да отговаря на следните изисквания:\n1. да е приела правила за устройството и организацията на арбитражната дейност, както и тарифа за таксите и разноските, които се събират при осъществяване на дейността, и да поддържа списък на арбитри;\n2. да поддържа офис, деловодство, архив и интернет страница с връзка към електронната деловодна система;\n3. членовете на управителния й орган, ако има такъв, и вписаните в списъка арбитри да отговарят на изискванията по чл. 11, ал. 4.\n(4) При провеждане на арбитраж по ал. 1, т. 2 и ал. 2 в Регистъра по чл. 6а се вписва всяко арбитражно производство, образувано пред тях.“\n§ 5. \nСъздава се глава първа „а“ с чл. 6а – 6д:\n„Глава първа „а“\nРЕГИСТЪР НА АРБИТРАЖИТЕ\nЧл. 6а. (1) Регистърът на арбитражите е структурирана база данни в електронна форма, която съдържа информация относно постоянните институции, осъществяващи арбитражна дейност, със седалище в Република България, както и относно арбитражните производства с място на арбитраж на територията на Република България, образувани пред арбитраж, създаден за решаване на определен спор, или пред постоянна арбитражна институция със седалище извън територията на Република България. Регистърът на арбитражите се води и поддържа от Министерството на правосъдието.\n(2) Обстоятелствата се вписват и актовете се обявяват при спазване изискванията на Закона за защита на личните данни и на Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО (Общ регламент относно защитата на данните) (ОВ, L 119/1 от 4 май 2016 г.), с изключение на информацията, за която със закон се изисква да бъде обявена.\n(3) За всяка вписана арбитражна институция със седалище в Република България и за всяко производство по чл. 4, ал. 1, т. 2 и ал. 2 се води електронната партида, в която се прилагат заявленията, документите, удостоверяващи вписаните обстоятелства, обявените актове и други документи, които могат да съдържат и лични данни за идентифицирането на лицата, представляващи или управляващи юридическото лице, към което е създаден арбитражът, арбитрите и страните по арбитражните производства по чл. 4, ал. 1, т. 2 и ал. 2.\n(4) Регистърът по ал. 1 е публичен в частта, съдържаща данни относно арбитражните институции и имената и професиите на арбитрите към тях. Останалите данни и документи в Регистъра по ал. 1 са достъпни само за министъра на правосъдието и за лицата, на които е възложил воденето на Регистъра, за Инспектората към министъра на правосъдието по Закона за съдебната власт и за съда.\n(5) Условията и редът за водене, достъп и съхраняване на Регистъра по ал. 1 се определят с наредба, издадена от министъра на правосъдието.\n(6) Министерството на правосъдието събира такси в размери, определени с тарифа на Министерския съвет, за предоставяне на следните услуги от Регистъра по ал. 1:\n1. вписване или заличаване на арбитраж като постоянна институция;\n2. вписване на промени в обстоятелствата относно вписана постоянна институция;\n3. вписване на обстоятелства относно арбитражни производства, образувани пред арбитраж, създаден за решаване на определен спор, или пред постоянна арбитражна институция със седалище извън територията на Република България, както и на арбитри извън списъка на арбитража;\n4. издаване на удостоверение за вписана постоянна арбитражна институция;\n5. извършване на писмена справка за вписани обстоятелства;\n6. издаване на заверено копие на хартиен носител от електронен образ на заявление или приложения към него.\n(7) Справките и удостоверенията не могат да съдържат лични данни, които не са предмет на публично вписване или обявяване.\n(8) Всички действия, свързани с Регистъра по ал. 1, се извършват електронно. Услугите по ал. 6 могат да бъдат предоставяни и въз основа на писмено заявление.\nЧл. 6б. (1) За постоянните арбитражни институции се вписват:\n1. единен идентификационен код, наименование и правно-организационна форма на юридическото лице, към което е създадена арбитражната институция;\n2. седалище и адрес на управление, адрес на офисите, в които се осъществява арбитражна дейност, и интернет страница;\n3. имената на членовете на управителните органи на юридическото лице;\n4. имена, професия и данни за контакт на членовете на управителния орган на арбитража, ако има такъв;\n5. имена, професия и данни за контакт на арбитрите, чрез които постоянната институция осъществява арбитражна дейност;\n6. специализация на арбитражната дейност, ако е приложимо.\n(2) Ако арбитър по конкретно дело е лице извън списъка на арбитража, за разглежданото с негово участие дело по партидата на арбитражната институция се вписват данните по ал. 3, т. 2 и 3.\n(3) За арбитражните производства, образувани пред арбитраж, създаден за решаване на определен спор, или пред постоянна арбитражна институция със седалище извън територията на Република България се вписват следните обстоятелства:\n1. дата на постъпване на искането за разглеждане на арбитражния спор;\n2. имената, съответно наименованията, и адресите на страните;\n3. имена, професия и данни за контакт на арбитрите, избрани или назначени да решат спора, а когато са арбитри към постоянна арбитражна институция със седалище извън територията на Република България, се вписват също наименование, идентификационен номер и седалище на чуждестранната арбитражна институция;\n4. дата и номер на арбитражното решение.\n(4) В случаите по ал. 3 се прилагат:\n1. искане за разглеждане на арбитражния спор и отговор на искането, ако е постъпил;\n2. съобщение за предстоящо открито заседание за разглеждане на арбитражното дело – дата и начин на провеждане;\n3. арбитражно решение, което се обявява с оглед на влизането му в сила чрез прилагане в Регистъра по чл. 6а.\nЧл. 6в. (1) Заявление за вписване на постоянна арбитражна институция се подава от представляващия юридическото лице, към което е създадена арбитражната институция, или от пълномощник с изрично пълномощно.\n(2) Заявление за вписване на арбитраж по чл. 4, ал. 1, т. 2 и ал. 2 се подава от председателя на арбитражния състав по конкретното дело в 7-дневен срок от формирането му.\n(3) Заявление за вписване по чл. 6б, ал. 2 се подава от лицата по ал. 1.\n(4) Заявление за вписване на промени на обстоятелства по чл. 6б, ал. 1, 2 и 3 се подава в 7-дневен срок от настъпването им. По отношение на това заявление се прилагат съответно правилата относно заявлението за първоначално вписване на обстоятелства.\n(5) Документите, които се прилагат към заявлението, се уреждат в наредбата по чл. 6а, ал. 5. С нея се приемат и образци на декларации и други документи, необходими за вписването.\nЧл. 6г. (1) Министърът на правосъдието се произнася по заявлението за вписване в 7-дневен срок с мотивирано решение. Когато не са спазени изискванията по чл. 4, 6б или чл. 6в и пропуските не бъдат отстранени в 7-дневен срок, министърът на правосъдието мотивирано отказва вписването. Отказ може да бъде постановен и когато по отношение на арбитража, чието вписване е заявено, са налице фактите и обстоятелствата по чл. 52, ал. 6 или чл. 53. Арбитраж, заличен на основание чл. 6д, ал. 1, т. 3, не може да бъде вписан отново.\n(2) Отказът подлежи на обжалване по реда на Административнопроцесуалния кодекс.\nЧл. 6д. (1) Арбитражна институция се заличава от Регистъра по ал. 1:\n1. по искане на представляващия юридическото лице, към което е създадена; искането може да бъде подадено и от пълномощник с изрично пълномощно с нотариално удостоверяване на подписа на упълномощителя;\n2. при прекратяване на юридическото лице, към което е създадена арбитражната институция;\n3. в случаите по чл. 52, ал. 6.\n(2) В случаите по ал. 1 висящите арбитражни производства се довършват от арбитражен състав, образуван съобразно приложимите за това правила при започване на производството.\n(3) Архивът на заличената арбитражна институция се предава на Министерството на правосъдието.“\n§ 6. \nВ чл. 7 се правят следните изменения и допълнения:\n1. В ал. 2 думите „или други средства за съобщения“ се заменят с „електронни съобщения или други средства за комуникация“.\n2. Алинея 3 се изменя така:\n„(3) Смята се, че има арбитражно споразумение и когато ответникът писмено или със заявление, отбелязано в протокола на арбитражното заседание, приеме спорът да бъде разгледан от арбитража, както и ако предяви насрещен иск или възражение за прихващане. Същото се приема, когато ответникът участва в арбитражното производство чрез депозиране на писмен отговор, представяне на доказателства или явяване в арбитражно заседание, без да оспорва компетентността на арбитража.“\n3. Създава се ал. 4:\n„(4) Алинея 3, изречение второ не се прилага, когато ответникът е физическо лице, с изключение на лицето, което е страна по спора в качеството му на едноличен търговец, предприемач, съдружник или акционер, управител или член на управителен орган на дружество или прокурист, както и което се е задължило или е дало обезпечение за задължение на търговец или предприемач, което е предмет на спора.“\n§ 7. \nВ чл. 11 се правят следните изменения и допълнения:\n1. Алинея 2 се изменя така:\n„(2) Арбитър може да бъде и лице, което не е гражданин на Република България, ако правилникът на съответната арбитражна институция позволява това, както и когато е арбитър към чуждестранна арбитражна институция или е арбитър по спор по чл. 4, ал. 2.“\n2. Създава се нова ал. 3:\n„(3) В случай че правилникът на съответната арбитражна институция позволява това, за арбитър може да бъде посочено и лице, което не е включено в списъка на арбитражната институция, ако отговаря на изискванията по ал. 4.“\n3. Досегашната ал. 3 става ал. 4 и се изменя така:\n„(4) Арбитър може да бъде дееспособен пълнолетен гражданин, който:\n1. не е осъждан за умишлено престъпление от общ характер независимо от реабилитацията;\n2. има висше образование;\n3. има най-малко 8 години професионален стаж;\n4. не е лишен от правото да упражнява определена професия или дейност или да заема определена длъжност;\n5. не е в производство по несъстоятелност, не е невъзстановен в правата си несъстоятелен или не е осъждан за банкрут;\n6. притежава високи морални качества и професионализъм.“\n4. Създават се ал. 5 и 6:\n„(5) Изискванията по ал. 4 не се прилагат за арбитри към постоянна арбитражна институция със седалище извън територията на Република България, при разглеждане на арбитражно дело на територията на Република България.\n(6) Обстоятелствата по ал. 4 се установяват служебно по т. 1, 5 и 6 въз основа на документ за завършено висше образование по т. 2 и въз основа на писмена декларация от арбитъра по т. 3 и 4.“\n§ 8. \nВ чл. 12 се правят следните изменения:\n1. В ал. 2:\nа) точка 2 се изменя така:\n„2. ако страната не избере арбитър в 30-дневен срок от получаване на искането на другата страна да направи това или ако двамата арбитри в 30-дневен срок от тяхното назначаване не постигнат съгласие за третия арбитър, той се назначава по искане на една от страните от ръководителя на арбитражната институция, а при международен арбитраж за решаване на отделен търговски спор – от председателя на Българската търговско-промишлена палата;“\nб) в т. 3 думите „органа по предходната точка“ се заменят с „органите по т. 2“.\n2. В ал. 3 думите „Председателят на Българската търговско-промишлена палата“ се заменят с „Назначаващият орган по ал. 2, т. 2 и 3“.\n3. В ал. 4 думите „председателя на Българската търговско-промишлена палата по ал. 2 и 3“ се заменят с „назначаващия орган по ал. 2, т. 2 и 3“.\n§ 9. \nЧлен 26 се изменя така:\n„Чл. 26. Когато и двете страни са със седалище, постоянен адрес или обичайно местопребиваване в Република България, освен когато една от тях е предприятие с преобладаващо чуждестранно участие, арбитражното производство се води на български език. В останалите случаи страните могат да се споразумеят относно езика или езиците, които ще се използват в арбитражното производство. При липса на споразумение езикът или езиците се определят от арбитражния съд. Той може да разпореди всяко писмено доказателство да бъде съпроводено от превод на езика или на езиците, уговорени от страните или определени от арбитражния съд.“\n§ 10.\n В чл. 30 се правят следните изменения и допълнения:\n1. Досегашният текст става ал. 1.\n2. Създават се ал. 2 и 3:\n„(2) Ако не е уговорено друго между страните, при необходимост арбитражно заседание може да бъде проведено чрез видеоконферентна връзка. Арбитражният съд урежда в правилата си реда за провеждане на такова заседание.\n(3) Процесуалните действия и изявления на арбитрите, страните, техните представители и на останалите участници в производството се регистрират по подходящ начин, позволяващ съхраняване и възпроизвеждане на информацията.“\n§ 11.\n В чл. 32 се правят следните изменения и допълнения:\n1. Създават се нови ал. 1, 2 и 3:\n„(1) Исковата молба и приложените към нея доказателства, съобщението за насрочване на първото арбитражно заседание за разглеждане на арбитражното дело и постановеното арбитражно решение се връчват на ответника на територията на Република България по един от следните начини в посочената последователност:\n1. чрез препоръчана пратка от универсалната пощенска услуга или чрез куриерска услуга, извършена от лице, вписано в публичния регистър на операторите, извършващи неуниверсални пощенски услуги;\n2. чрез нотариус или частен съдебен изпълнител, ако книжата не са могли да бъдат връчени по начините, посочени в т. 1.\n(2) По искане на ищеца връчването по ал. 1, т. 2 може да бъде използвано и при първо изпращане на посочените книжа, както и за връчване на други съобщения и документи по делото, като той понася съответните разноски независимо от изхода на делото.\n(3) Връчителят удостоверява с подписа си датата и начина на връчването, качеството на лицето, на което е връчено съобщението, както и всички действия във връзка с направен опит за връчване.“\n2. Досегашните ал. 1 и 2 стават съответно ал. 4 и 5 и се изменят така:\n„(4) Когато страната след старателно издирване не може да бъде открита на адреса си на управление или на постоянния и настоящия си адрес, както и на адреса, посочен в сключения между страните договор, уведомлението се смята за получено, ако опитите за връчване са удостоверени от връчителя.\n(5) Уведомлението се смята за предадено и когато получателят е отказал да го получи, както и когато не се е явил да го получи, след като му е била оставена покана за това. Връчителят удостоверява тези обстоятелства писмено.“\n3. Създават се ал. 6, 7 и 8:\n„(6) Алинея 4 и втората хипотеза на ал. 5 не се прилагат за страна – физическо лице по смисъла на чл. 7, ал. 4, освен когато страната вече е получила редовно исковата молба или предходно съобщение по реда на ал. 1.\n(7) Когато опитите за връчване на исковата молба или на съобщението за насрочване на първото открито арбитражно заседание са неуспешни, включително чрез прилагане на ал. 4 и 5, по искане на ищеца се прави нов опит за връчване в срок до три месеца от последния опит или делото се прекратява по негово искане. При прекратяване на делото поради невъзможност да бъде призован ответникът, ищецът има право да предяви иска пред компетентния съд, като се запазва спирането на давността по време на прекратеното арбитражно производство.\n(8) Въз основа на изрично писмено искане на страните книжа и съобщения могат да им бъдат изпращани и на посочен от тях електронен адрес. По отношение на ответника тази възможност се прилага, след като е бил уведомен за предявения срещу него иск по реда на ал. 1.“\n§ 12.\n В чл. 41 ал. 3 се изменя така:\n„(3) Решението се обявява с прилагането му в електронното досие на делото, а когато е постановено от арбитраж, образуван за решаване на определен спор, или от постоянна арбитражна институция със седалище извън територията на Република България – в Регистъра по чл. 6а. Решението, подписано от арбитрите, се изпраща на страните. С връчването му на двете страни то влиза в сила и подлежи на принудително изпълнение.“\n§ 13.\n В чл. 46а се правят следните изменения и допълнения:\n1. Досегашният текст става ал. 1 и се изменя така:\n„(1) Всеки арбитражен съд води деловодство и архив.“\n2. Създават се ал. 2 и 3:\n„(2) Деловодството осигурява информация за арбитражните дела от образуването им до предаването им в архив. Деловодството се поддържа и в електронна форма, като за всяко дело се образува електронно досие. Достъп до електронното досие се осигурява на страните, на арбитрите, избрани или назначени да разгледат и решат делото, на съда, на министъра на правосъдието и на Инспектората към министъра на правосъдието по Закона за съдебната власт.\n(3) В архива се съхраняват приключените дела 10 години от приключването им. Решенията и мотивите към тях, както и сключените спогодби се съхраняват 50 години.“\n§ 14.\n В чл. 47 се правят следните изменения и допълнения:\n1. В ал. 1:\nа) точка 2 се изменя така:\n„2. арбитражното споразумение не е било сключено или е недействително съобразно този закон или съобразно избран от страните друг закон при международен арбитраж;“\nб) създава се нова т. 3:\n„3. арбитражното решение противоречи на обществения ред в Република България;“.\n2. Алинея 2 се изменя така:\n„(2) Арбитражното решение е нищожно, когато е постановено:\n1. от арбитраж, който не е вписан в Регистъра по чл. 6а;\n2. от арбитър, който не е вписан в Регистъра по чл. 6а в случаите по чл. 6б, ал. 1, т. 5 или по чл. 6в, ал. 2 и 3;\n3. по спор, предметът на който не подлежи на решаване от арбитраж.“\n3. Създава се ал. 3:\n„(3) Освен в случаите по ал. 1, арбитражното решение може да бъде отменено от Върховния касационен съд и ако по надлежния съдебен ред бъде установена неистинност на документ, на показания на свидетел, на заключение на вещо лице, върху които е основано решението, или престъпно действие на страната, на нейния представител, на член от състава на арбитража или негов служител във връзка с решаването на делото.“\n§ 15.\n В чл. 48 се правят следните изменения и допълнения:\n1. Създават се нови ал. 2 и 3:\n„(2) В случаите по чл. 47, ал. 3 иск за отмяна се предявява в тримесечен срок, считано от деня на влизане в сила на присъдата или на решението по иск по чл. 124, ал. 4 или 5 от Гражданския процесуален кодекс.\n(3) Иск за установяване на нищожност на арбитражно решение може да бъде предявен от страните и техните правоприемници пред Върховния касационен съд без ограничение във времето. Когато съдът е сезиран с иск за отмяна по чл. 47, ал. 1 или 3, той се произнася по нищожността на решението и без да има искане за това.“\n2. Досегашната ал. 2 става ал. 4 и се изменя така:\n„(4) Спиране на изпълнението на арбитражно решение като обезпечителна мярка по искове по чл. 47 се допуска от Върховния касационен съд срещу представяне на обезпечение в размер на интереса от отмяна на арбитражното решение. Върховният касационен съд може да спре изпълнението и без обезпечение, когато са налице убедителни писмени доказателства за наличие на основание за отмяна. Допуснатите обезпечения по чл. 9 и извършените до спиране на изпълнението действия от съдебен изпълнител се запазват.“\n3. Досегашната ал. 3 става ал. 5 и се изменя така:\n„(5) Размерът на държавната такса за разглеждане на исковете по чл. 47 се определя с тарифа на Министерския съвет.“\n§ 16.\n В чл. 49 се правят следните изменения и допълнения:\n1. Досегашният текст става ал. 1 и се изменя така:\n„(1) Ако Върховният касационен съд с влязло в сила решение отмени арбитражното решение на някое от основанията по чл. 47, ал. 1, т. 1 и 2, заинтересованата страна може да предяви иск по спора пред компетентния съд. Когато арбитражното решение е отменено на някое от основанията по чл. 47, ал. 1, т. 3, 4, 5 и 6 или ал. 3, държавният съд връща делото на арбитражния съд за ново разглеждане, като всяка от страните може да поиска делото да бъде разгледано от други арбитри. При обявяване на арбитражното решение за нищожно на някое от основанията по чл. 47, ал. 2, заинтересованата страна може да отнесе спора за разглеждане от компетентния съд.“\n2. Създава се ал. 2:\n„(2) Върховният касационен съд изпраща на министъра на правосъдието електронно копие от всяко свое решение, с което обявява за нищожно или отменя арбитражно решение.“\n§ 17.\n В чл. 51 се правят следните изменения и допълнения:\n1. В ал. 1:\nа) в изречение първо след думите „влязлото в сила“ се добавя „и обявено“;\nб) създава се изречение трето: „Когато длъжникът няма постоянен адрес или седалище на територията на Република България, изпълнителен лист въз основа на влязлото в сила арбитражно решение се издава от Софийския градски съд.“\n2. Създават се нови ал. 2 и 3:\n„(2) Окръжният съд прави служебна проверка в Регистъра по чл. 6а и в електронното досие на делото за установяване на обстоятелствата по чл. 41, ал. 3 и чл. 47, ал. 2, както и за връчване на решението на длъжника по изпълнението.\n(3) Електронно копие от разпореждането, с което съдът отказва издаване на изпълнителен лист въз основа на арбитражно решение, се изпраща на министъра на правосъдието.“\n3. Досегашната ал. 2 става ал. 4 и накрая се добавя „като молбата се предявява пред Софийския градски съд“.\n4. Досегашната ал. 3 се отменя.\n§ 18.\n Наименованието на глава осма се изменя така: „Контрол и административнонаказателна отговорност“.\n§ 19.\n В чл. 52 се правят следните допълнения:\n1. В ал. 2 се създава изречение трето: „За осъществяване на проверките всеки арбитражен съд предоставя постоянен служебен достъп на Инспектората към министъра на правосъдието по Закона за съдебната власт до електронния архив на всички висящи и приключили дела.“\n2. Създава се ал. 6:\n„(6) Министърът на правосъдието има право да разпореди заличаване на арбитраж от Регистъра по чл. 6а, в случай че бъдат констатирани системни тежки нарушения на този закон от арбитри или когато институцията, към която е учреден арбитражът, не поддържа условията за създаване на арбитраж по чл. 4, ал. 3 или чл. 46а. Министърът на правосъдието се произнася с мотивирано решение, което подлежи на обжалване по реда на Административнопроцесуалния кодекс.“\n§ 20.\n В чл. 53 се правят следните изменения и допълнения:\n1. Алинея 1 се изменя така:\n„(1) Арбитър, който постанови решение по спор, който не може да бъде разглеждан от арбитраж по силата на чл. 19, ал. 1 от Гражданския процесуален кодекс, и решението е обявено за нищожно на това основание от Върховния касационен съд, се наказва с глоба от 1000 до 5000 лв. На арбитражния съд, съответно на юридическото лице, към което е учреден, се налага имуществена санкция от 5000 до 25 000 лв.“\n2. Създават се нови ал. 2 и 3:\n„(2) Арбитър, който постанови решение, без да е вписан в Регистъра по чл. 6а в съответствие с чл. 6б, ал. 1, т. 5 или ал. 2 и 3, се наказва с глоба от 1000 до 10 000 лв. На юридическото лице със седалище в Република България, към което е учреден арбитражът, се налага имуществена санкция от 5000 до 50 000 лв.\n(3) Когато арбитраж не изпълнява изискванията на чл. 46а или чл. 51, ал. 2, на юридическото лице със седалище в Република България, към което е учреден, се налага имуществена санкция от 5000 до 50 000 лв.“\n3. Досегашната ал. 2 става ал. 4 и се изменя така:\n„(4) При повторно нарушение глобите, съответно имуществените санкции по ал. 1 – 3, са в трикратен размер.“\n4. Досегашната ал. 3 става ал. 5.\n§ 21.\n В допълнителната разпоредба се правят следните изменения и допълнения:\n1. Наименованието „Допълнителна разпоредба“ се изменя така: „Допълнителни разпоредби“.\n2. Създава се § 1а:\n„§ 1а. По смисъла на този закон:\n1. „Международен арбитраж“ е арбитраж с място на територията на Република България, когато една от страните има постоянен адрес, обичайно местопребиваване, седалище или местонахождение на действителното си управление извън територията на Република България.\n2. „Търговски спор“ е спор по смисъла на чл. 365, т. 1 – 3 от Гражданския процесуален кодекс.\n3. „Видеоконферентна връзка“ е комуникационна връзка чрез техническо средство за едновременно предаване и приемане на образ и звук между участници в процеса, намиращи се на различни места, позволяваща записване и съхраняване на информацията на електронен носител.\n4. „Връчител“ е нотариус, съдебен изпълнител, куриер или пощенски служител, чрез когото арбитражът изпраща книжа и съобщения до страните.\n5. „Предприемач“ е лице по смисъла на чл. 760а от Търговския закон.\n6. „Повторно“ е нарушението, извършено в едногодишен срок от влизането в сила на наказателно постановление, с което лицето е било наказано за същото по вид нарушение.\n7. „Системно нарушение“ е налице, когато са извършени три или повече нарушения на закона в продължение на една година.\n8. „Тежко“ е нарушението, което е основание за нищожност или за отмяна на арбитражно решение по чл. 47, ал. 1, т. 1 – 4 или ал. 3.“\n§ 22.\n Параграф 3 от преходните и заключителните разпоредби се отменя.\nПреходни и заключителни разпоредби\n§ 23.\n В 4-месечен срок след обнародването на този закон в „Държавен вестник“:\n1. Министерският съвет приема измененията и допълненията в Тарифа № 1 към Закона за държавните такси за таксите, събирани от съдилищата, прокуратурата, следствените служби и Министерството на правосъдието от 1992 г. (обн., ДВ, бр. 71 от 1992 г.; изм., бр. 92 от 1992 г., бр. 32 и 64 от 1993 г., бр. 45 и 61 от 1994 г., бр. 15 от 1996 г., бр. 2, 28 и 36 от 1997 г., бр. 20, 24 и 95 от 1998 г., бр. 14 от 2000 г.; Решение № 798 на Върховния административен съд от 2001 г. – бр. 19 от 2001 г.; изм., бр. 89 от 2001 г., бр. 83 от 2002 г., бр. 66 от 2003 г.; Решение № 295 на Върховния административен съд от 2004 г. – бр. 6 от 2004 г.; изм., бр. 69 от 2004 г., бр. 94 от 2005 г., бр. 35, 75 и 105 от 2006 г., бр. 75 от 2007 г., бр. 22 от 2008 г., бр. 39 и 77 от 2009 г., бр. 30 от 2011 г., бр. 98 от 2012 г., бр. 88 от 2013 г., бр. 35 от 2017 г., бр. 20 от 2022 г., бр. 63 от 2023 г., бр. 25 от 2024 г. и бр. 34 и 52 от 2025 г.), произтичащи от този закон.\n2. Министерският съвет приема изменения и допълнения в Тарифа за държавните такси, които се събират от съдилищата по Гражданския процесуален кодекс, от 2008 г. (обн., ДВ, бр. 22 от 2008 г.; изм., бр. 50 от 2008 г., бр. 24 от 2013 г. и бр. 35 от 2017 г.).\n3. Министърът на правосъдието издава наредбата по чл. 6а, ал. 5 и създава Регистъра по чл. 6а.\n§ 24.\n Лицата, които осъществяват арбитражна дейност като постоянна институция на територията на Република България, привеждат дейността си в съответствие с изискванията на този закон и подават заявление за вписване в Регистъра по чл. 6а в тримесечен срок от създаването му.\n§ 25.\n Висящите към датата на влизане в сила на този закон арбитражни дела, включително образуваните за решаване на определен спор в отклонение от чл. 4, ал. 2, се довършват при спазване на изискванията на този закон. Регистрацията по глава първа „а“ се извършва преди датата на постановяване на арбитражното решение.\n§ 26.\n Иск за нищожност на решение, постановено преди влизането в сила на този закон, може да бъде предявен до изтичането на срока по чл. 48, ал. 1 и само на основанията, предвидени в закона към датата на постановяване на решението.\n§ 27.\n В Закона за съдебната власт (обн., ДВ, бр. 64 от 2007 г.; изм., бр. 69 и 109 от 2008 г., бр. 25, 33, 42, 102 и 103 от 2009 г., бр. 59 от 2010 г., бр. 1, 23, 32, 45, 81 и 82 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 20, 50 и 81 от 2012 г., бр. 15, 17, 30, 52, 66, 70 и 71 от 2013 г., бр. 19, 21, 53, 98 и 107 от 2014 г., бр. 14 от 2015 г., бр. 28, 39, 50, 62 и 76 от 2016 г., бр. 13 от 2017 г.; Решение № 1 на Конституционния съд от 2017 г. – бр. 14 от 2017 г.; изм. и доп., бр. 63, 65, 85, 90 и 103 от 2017 г., бр. 7, 15, 49 и 77 от 2018 г., бр. 17 от 2019 г.; Решение № 2 на Конституционния съд от 2019 г. – бр. 19 от 2019 г.; изм., бр. 29, 64 и 83 от 2019 г., бр. 11, 86, 103, 109 и 110 от 2020 г., бр. 16 от 2021 г.; Решение № 7 на Конституционния съд от 2021 г. – бр. 41 от 2021 г.; Решение № 6 на Конституционния съд от 2021 г. – бр. 43 от 2021 г.; изм., бр. 80 от 2021 г., бр. 15, 24 и 32 от 2022 г.; Решение № 7 на Конституционния съд от 2021 г. – бр. 56 от 2022 г.; изм., бр. 62 от 2022 г., бр. 11, 48, 66, 69, 84, 86 и 108 от 2023 г. , бр. 18 и 67 от 2024 г. и бр. 6 от 2025 г.) в чл. 372, ал. 1 се създава нова т. 7:\n„7. проверява законосъобразното учредяване и дейността на арбитражите по Закона за арбитража.“\n§ 28.\n В Гражданския процесуален кодекс (обн., ДВ, бр. 59 от 2007 г.; изм., бр. 50 от 2008 г.; Решение № 3 на Конституционния съд от 2008 г. – бр. 63 от 2008 г.; изм., бр. 69 от 2008 г., бр. 12, 19, 32 и 42 от 2009 г.; Решение № 4 на Конституционния съд от 2009 г. – бр. 47 от 2009 г.; изм., бр. 82 от 2009 г., бр. 13 и 100 от 2010 г.; Решение № 15 на Конституционния съд от 2010 г. – бр. 5 от 2011 г.; изм., бр. 45, 49 и 99 от 2012 г., бр. 15 и 66 от 2013 г., бр. 53 и 98 от 2014 г., бр. 50 от 2015 г., бр. 15 и 43 от 2016 г., бр. 8, 13, 63, 86, 96 и 102 от 2017 г., бр. 42 и 65 от 2018 г., бр. 38, 83, 98 и 100 от 2019 г., бр. 68, 98 и 110 от 2020 г., бр. 9 и 15 от 2021 г., бр. 15, 62 и 102 от 2022 г., бр. 11, 66, 80, 85 и 102 от 2023 г. и бр. 39 от 2024 г.; Решение № 11 на Конституционния съд от 2024 г. – бр. 57 от 2024 г.; изм., бр. 67 от 2024 г. и бр. 26 и 55 от 2025 г.) в чл. 405, ал. 5 думите „международния търговски арбитраж“ се заменят с „арбитража“.\n§ 29.\n В Данъчно-осигурителния процесуален кодекс (обн., ДВ, бр. 105 от 2005 г.; изм., бр. 30, 33, 34, 59, 63, 73, 80, 82, 86, 95 и 105 от 2006 г., бр. 46, 52, 53, 57, 59, 108 и 109 от 2007 г., бр. 36, 69 и 98 от 2008 г., бр. 12, 32, 41 и 93 от 2009 г., бр. 15, 94, 98, 100 и 101 от 2010 г., бр. 14, 31, 77 и 99 от 2011 г., бр. 26, 38, 40, 82, 94 и 99 от 2012 г., бр. 52, 98, 106 и 109 от 2013 г., бр. 1 от 2014 г.; Решение № 2 на Конституционния съд от 2014 г. – бр. 14 от 2014 г.; изм., бр. 18, 40, 53 и 105 от 2014 г., бр. 12, 14, 60, 61 и 94 от 2015 г., бр. 13, 42, 58, 62, 97 и 105 от 2016 г., бр. 58, 63, 85, 86, 92 и 103 от 2017 г., бр. 7, 15, 27, 77 и 98 от 2018 г., бр. 17, 64, 83, 96 и 102 от 2019 г., бр. 18, 28, 34, 69, 104 и 105 от 2020 г., бр. 25, 56, 100 и 102 от 2022 г., бр. 8, 66, 80, 84, 102 и 106 от 2023 г., бр. 36, 70 и 82 от 2024 г. и бр. 26, 49 и 54 от 2025 г.) в чл. 74, ал. 1, т. 7 думите „Закона за международния търговски арбитраж“ се заменят със „Закона за арбитража“.\n§ 30.\n В Кодекса на търговското корабоплаване (обн., ДВ, бр. 55 и 56 от 1970 г.; попр., бр. 58 от 1970 г.; изм., бр. 55 от 1975 г., бр. 10 от 1987 г., бр. 30 от 1990 г., бр. 85 от 1998 г., бр. 12 от 2000 г., бр. 41 от 2001 г., бр. 113 от 2002 г., бр. 55 от 2004 г., бр. 42, 77, 87, 94 и 104 от 2005 г., бр. 30, 62 и 108 от 2006 г., бр. 36, 71 и 98 от 2008 г., бр. 12 и 32 от 2009 г., бр. 85 от 2010 г., бр. 92 от 2011 г., бр. 38 и 77 от 2012 г., бр. 15, 28 и 109 от 2013 г., бр. 14 и 52 от 2015 г., бр. 58 от 2016 г., бр. 93 от 2017 г., бр. 28 от 2018 г., бр. 62 от 2019 г., бр. 104 и 108 от 2020 г., бр. 106 от 2023 г. и бр. 41 и 70 от 2024 г.) се правят следните изменения:\n1. В чл. 302, ал 3, изречение пето думите „Закона за международния търговски арбитраж“ се заменят със „Закона за арбитража“.\n2. В чл. 306, ал. 2, изречение трето думите „Закона за международния търговски арбитраж“ се заменят със „Закона за арбитража“.\n§ 31.\n В Закона за занаятите (обн., ДВ, бр. 42 от 2001 г.; изм., бр. 112 от 2001 г., бр. 56 от 2002 г., бр. 99 и 105 от 2005 г., бр. 10, 30, 34, 80 и 81 от 2006 г., бр. 53 от 2007 г., бр. 19 и 82 от 2009 г., бр. 15 от 2010 г., бр. 28 от 2011 г., бр. 68 от 2013 г., бр. 79 от 2015 г., бр. 17 от 2019 г. и бр. 85 от 2023 г.) в чл. 39, ал. 4 думите „Закона за международния търговски арбитраж“ се заменят със „Закона за арбитража“.\n§ 32.\n В Закона за стоковите борси и тържищата (обн., ДВ, бр. 93 от 1996 г.; изм., бр. 41 и 153 от 1998 г., бр. 18 от 1999 г., бр. 20 от 2000 г., бр. 41 от 2001 г., бр. 30, 34, 80 и 85 от 2006 г., бр. 53 от 2007 г., бр. 42 и 82 от 2009 г., бр. 18 и 97 от 2010 г., бр. 39 и 42 от 2011 г., бр. 38 и 77 от 2012 г., бр. 12 и 14 от 2015 г., бр. 85 и 103 от 2017 г., бр. 7 от 2018 г., бр. 52 от 2020 г., бр. 84 от 2023 г. и бр. 41 от 2024 г.) в чл. 37, ал. 7 думите „Закона за международния търговски арбитраж“ се заменят със „Закона за арбитража“.\n§ 33.\n Законът влиза в сила от деня на обнародването му в „Държавен вестник“ с изключение на:\n1. параграфи 4, 5, § 7, т. 4 (относно чл. 11, ал. 6), § 16, т. 2 и § 24, които влизат в сила в 4-месечен срок след обнародването на този закон в „Държавен вестник“;\n2. параграфи 12, § 13, т. 2, § 14, т. 2, § 17, т. 1, буква „а“ и т. 2, § 19, § 20, т. 2 и § 27, които влизат в сила в 7-месечен срок след обнародването на този закон в „Държавен вестник“.\nЗаконът е приет от 51-вото Народно събрание на 24 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4266"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166505",
    "meta": [],
    "text": "УКАЗ № 123\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между правителството на Република България и Световната организация по туризъм (СОТ към ООН) за провеждане на 9-ата Глобална конференция за винен туризъм на СОТ, приет от 51-вото Народно събрание на 24 юли 2025 г.\nИздаден в \nСофия на 29 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението между правителството на Република България и Световната организация по туризъм (СОТ към ООН) за провеждане на 9-ата Глобална конференция за винен туризъм на СОТ\nЧлен единствен.\n Ратифицира Споразумението между правителството на Република България и Световната организация по туризъм (СОТ към ООН) за провеждане на 9-ата Глобална конференция за винен туризъм на СОТ, подписано в Мадрид, Испания, на 30 април 2025 г.\nЗаконът е приет от 51-вото Народно събрание на 24 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4257"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166520",
    "meta": [],
    "text": "УКАЗ № 125\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Административнопроцесуалния кодекс, приет от 51-вото Народно събрание на 24 юли 2025 г.\nИздаден в \nСофия на 30 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Административнопроцесуалния кодекс\n(обн., ДВ, бр. 30 от 2006 г.; изм., бр. 59 и 64 от 2007 г., бр. 94 от 2008 г., бр. 35 от 2009 г., бр. 100 от 2010 г., бр. 39 от 2011 г., бр. 77 от 2012 г., бр. 104 от 2013 г., бр. 27 от 2014 г., бр. 74 от 2016 г., бр. 13, 58, 63, 85 и 103 от 2017 г., бр. 42, 65 и 77 от 2018 г.; Решение № 5 на Конституционния съд от 2019 г. – бр. 36 от 2019 г.; изм., бр. 94 от 2019 г., бр. 44 и 98 от 2020 г., бр. 9 и 15 от 2021 г., бр. 102 от 2022 г. и бр. 80 и 102 от 2023 г.)\n§ 1. \nВ чл. 12 се правят следните изменения и допълнения:\n1. Създава се нова ал. 2:\n„(2) Органите осигуряват достъп до подробна информация за възможността да се подават искания, предложения, жалби и сигнали в електронна форма на интернет страницата си и на видно място в съответната сграда.“\n2. Досегашните ал. 2 и 3 стават съответно ал. 3 и 4.\n§ 2. \nВ чл. 18а се правят следните изменения и допълнения:\n1. Алинея 3 се изменя така:\n„(3) Когато жалбата или протестът се подават по електронен път чрез органа, издал оспорвания акт, те се подават по реда на Закона за електронното управление, като в тридневен срок от изтичането на сроковете за оспорване от останалите лица органът изпраща на съда жалбата или протеста заедно с електронната преписка по издаването на акта, като уведомява подателя за това. В случай че органът не изпълни задължението си, жалбата или протестът може да се подадат пред съда по електронен път по реда на Закона за съдебната власт, като съдът изисква преписката служебно от органа, издал акта.“\n2. В ал. 4:\nа) точка 2 се отменя;\nб) точка 3 се изменя така:\n„3. мобилен телефон, който позволява получаването на съобщение, съдържащо информация за изтегляне на съставения документ от системата за сигурно електронно връчване, когато е посочен в персоналния профил по т. 1;“\nв) създава се нова т. 4:\n„4. профил в единния портал за електронно правосъдие – само за съдебните производства.“\n3. Алинея 5 се изменя така:\n„(5) Административните органи, органите на съдебната власт, омбудсманът, лицата, осъществяващи публични функции, и организациите, предоставящи обществени услуги, организациите и адвокатите, участници в производствата, задължително посочват електронен адрес за призоваване и получаване на документи и съобщения:\n1. чрез информационната система за сигурно електронно връчване – в производствата пред административен орган;\n2. чрез единния портал за електронно правосъдие или чрез информационната система за сигурно електронно връчване – в производствата пред съд.“\n4. Създава се нова ал. 11:\n„(11) Когато лицето по ал. 5 не е посочило електронен адрес и не е възможно да бъде призовано по реда на ал. 7 – 9, административният орган, съответно съдът, поставя съобщение на интернет страницата си и на таблото за обявления, в което указва на лицето да посочи електронен адрес в 14-дневен срок от поставянето на съобщението. При неизпълнение на даденото указание се прилага ал. 10.“\n5. Досегашната ал. 11 става ал. 12.\n6. Досегашната ал. 12 става ал. 13 и в нея числото „11“ се заменя с „12“.\n§ 3. \nВ чл. 26 се създава ал. 3:\n„(3) За връчване на съобщенията по ал. 2 на страни, които не са посочили електронен адрес или не са длъжни да посочат такъв, административният орган снема образа на електронния документ на хартиен носител, който се заверява от съответния служител.“\n§ 4. \nВ чл. 29, ал. 1 изречение второ се заличава.\n§ 5. \nСъздава се чл. 29а:\n„Подаване на искане по електронен път\nЧл. 29а. (1) Искането за издаване на индивидуален административен акт може да се подава и като електронен документ по електронен път.\n(2) Административните органи, органите на съдебната власт, омбудсманът, лицата, осъществяващи публични функции, и организациите, предоставящи обществени услуги, организациите и адвокатите, участници в производствата, подават исканията си по електронен път.\n(3) Административните органи са длъжни да приемат искането по електронен път, когато са спазени изискванията на Закона за електронния документ и електронните удостоверителни услуги и на Закона за електронното управление.\n(4) Административните органи осигуряват възможност производствата по издаване на индивидуални административни актове да се извършват по електронен път, освен когато поради естеството на производствата или актовете това е невъзможно или закон предвижда особена форма за извършването на отделни действия или издаването на съответните актове.\n(5) Установяването на интегритета и авторството на подаденото по електронен път искане за издаване на индивидуален административен акт се извършва по реда на чл. 22, ал. 3, 4 и 6 от Закона за електронното управление.\n(6) Подаването на исканията за издаване на индивидуални административни актове по електронен път може да се извършва 24 часа в денонощието.\n(7) При направено искане по електронен път административният орган изпраща официално потвърждение за получаването на искането във форма на електронен документ, което съдържа информацията по чл. 34, ал. 2 от Закона за електронното управление, както и указание, че съобщенията в производството ще бъдат връчвани по електронен път. В този случай подателят на искането е длъжен да приема по електронен път изявленията от административния орган, освен когато оттегли изрично съгласието си. Лицата по ал. 2 не може да откажат връчване по електронен път.“\n§ 6. \nСъздава се чл. 29б:\n„Електронна преписка\nЧл. 29б. (1) Административният орган създава електронна преписка при всяко искане за издаване на индивидуален административен акт, както и при започване на производство по инициатива на органа.\n(2) Електронната преписка е съвкупност от свързани електронни записи, която съдържа всички електронни документи и информация, създадени или предоставени от участниците в производството и административните органи, както и данни за документите и доказателствата, съставени или представени на физически носител, техни електронни образи и други данни, обработвани от административния орган във връзка с производството. Електронните записи се подреждат по реда на постъпването им и съдържат кратки наименования относно съдържанието на електронните документи и електронните образи.\n(3) Когато искането за издаване на индивидуален административен акт постъпи на хартиен носител, то се въвежда в електронната преписка чрез снемане на електронен образ от него и от приложените към искането документи във вид и по начин, позволяващи възпроизвеждането им. Пълното и точното съответствие на снетия електронен образ със снемания документ се удостоверява от служители, определени от ръководителя на администрацията на органа, чрез полагане на подпис върху хартиения носител, а на въведените електронни образи – чрез подписването им с електронен подпис.\n(4) Административните органи осигуряват поддържането и съхранението на електронните преписки по начин, който не позволява случайното или незаконното унищожаване на данни от тях и не допуска неправомерен достъп, изменение или разпространение.\n(5) Административният орган осигурява съхраняването на доказателствата на материалния носител, на който са представени. Изявленията, документите и другата информация, постъпили пред административния орган на хартиен носител в хода на производството, се въвеждат в електронната преписка по реда на ал. 3. При изпращане на електронната преписка изявленията, документите и информацията се съхраняват от административния орган, освен ако не бъдат изискани от другия орган или от съда.“\n§ 7. \nСъздава се чл. 29в:\n„Връчване на електронни документи\nЧл. 29в. (1) Връчването на електронни документи от административния орган се извършва чрез изпращане на съобщение на електронния адрес, съдържащо информация за изтегляне на съставения документ от информационната система за сигурно електронно връчване. Документите се смятат за връчени с изтеглянето им.\n(2) Когато получателят не е изтеглил документа в 7-дневен срок от неговото изпращане, документът се смята за връчен в първия ден след изтичането на този срок.\n(3) Изпращането и връчването на документи по електронен път се удостоверява с електронния запис за изпращането, съответно изтеглянето, съхранен в системата по ал. 1.“\n§ 8. \nВ чл. 30 се създава ал. 4:\n„(4) Когато приложените към искането електронни документи са нечетими или са във формат, различен от установения в Закона за електронното управление, на заявителя се изпраща съобщение, че получаването на приложенията не се потвърждава и причините за това, както и за възможността да ги представи отново до изтичането на срока за произнасяне. Срокът за произнасяне започва да тече три дни след получаването на съобщението, а когато документите бъдат представени в четим вид и в установения формат по-рано – от представянето им.“\n§ 9. \nВ чл. 34 ал. 1 се изменя така:\n„(1) Страните имат право да преглеждат преписката и да си правят бележки и извадки по всяко време на производството. При наличие на технологична възможност страните имат право на достъп до преписката по електронен път, както и да си правят копия на хартиен и технически носител за своя сметка. След приключване на производството страните имат право на достъп съгласно Закона за националния архивен фонд.“\n§ 10.\n В чл. 60 се правят следните изменения и допълнения:\n1. Създават се нови ал. 6 и 7:\n„(6) Когато в разпореждането, с което се допуска или се отказва предварително изпълнение, или в съобщението за неговото издаване не е указано пред кой орган и в какъв срок може да се подаде жалба, срокът за обжалване се удължава на 14 дни.\n(7) Когато в разпореждането, с което се допуска или се отказва предварително изпълнение или в съобщението за неговото издаване погрешно е указано, че то не подлежи на обжалване, срокът за обжалване се удължава на един месец.“\n2. Досегашните ал. 6, 7 и 8 стават съответно ал. 8, 9 и 10.\n§ 11.\n В чл. 83 ал. 3 се изменя така:\n„(3) Прокурорът може да подава протест при упражняване на надзор при изпълнение на принудителни мерки.“\n§ 12.\n В чл. 84, ал. 2 думата „едномесечен“ се заменя „двумесечен“, а думата „двумесечен“ се заменя с „шестмесечен“.\n§ 13.\n В чл. 128, ал. 1 се създава т. 10:\n„10. защита срещу незаконосъобразен подзаконов нормативен акт, който засяга права, свободи или законни интереси, отменен по време на оспорването му от издалия го орган.“\n§ 14.\n В чл. 135 ал. 5 се изменя така:\n„(5) Споровете за подсъдност между общите и административните съдилища се решават от състав, включващ петима съдии от Върховния касационен съд и Върховния административен съд, определени както следва: съдия докладчик – избран на принципа на случайния подбор чрез равномерно електронно разпределение между съдиите от Върховния касационен съд и Върховния административен съд, двама съдии от Върховния касационен съд и двама съдии от Върховния административен съд.“\n§ 15.\n В чл. 137 се правят следните изменения и допълнения:\n1. В ал. 2 след думите „органите на съдебната власт“ се добавя „омбудсмана“ и се поставя запетая.\n2. В ал. 3, изречение второ думите „срока за изтегляне“ се заменят с „този срок“.\n§ 16.\n В чл. 142б се правят следните изменения и допълнения:\n1. Алинея 2 се изменя така:\n„(2) В съдебно заседание участниците в производството извършват процесуални действия устно, а в останалите случаи – в писмена форма, включително в електронна форма чрез единния портал за електронно правосъдие по Закона за съдебната власт или чрез информационната система за сигурно електронно връчване. Електронните изявления до съда се подписват с квалифициран електронен подпис.“\n2. Създава се нова ал. 3:\n„(3) Към електронни изявления преписи за страните не се представят. Когато законът предвижда те да бъдат изпратени на участници в производството, за които не е приложимо електронно връчване, съдът ги възпроизвежда заедно с приложенията в необходимия брой преписи на хартиен носител. За възпроизвеждането страната, извършила действието в електронна форма, заплаща предварително такса като за фотокопие, определена с тарифа на Министерския съвет.“\n3. Създават се ал. 4 и 5:\n„(4) Когато електронното изявление до съда се подава от пълномощник, към изявлението се представя:\n1. пълномощно, подписано от упълномощителя с квалифициран електронен подпис и с удостоверяване на времето на подписване с квалифициран електронен времеви печат, или\n2. електронен образ на пълномощно на хартиен носител, заверен от пълномощника с квалифициран електронен подпис; в този случай при оспорване от страна или при поискване от съда лицето следва да представи оригинала на документа или официално заверен препис от него, или\n3. данни за овластяването в регистъра по чл. 29, ал. 1 от Закона за електронната идентификация.\n(5) В случай на техническа неизправност или технологична невъзможност съдът, съответно страната, извършваща действието в електронна форма, уведомява незабавно за възникналата пречка, като посочи друг начин за уведомяване.“\n4. Досегашната ал. 3 става ал. 6.\n§ 17.\n Създава се чл. 142в:\n„Извършване на процесуални действия чрез видеоконференция\nЧл. 142в. (1) По съображения за сигурност или други важни причини съдът служебно може да постанови страна или неин представител, свидетел, вещо лице или преводач да участва в открито съдебно заседание чрез видеоконференция.\n(2) Съдът уведомява страните и участниците за условията за провеждане на видеоконференция най-късно седем дни преди датата на насроченото съдебно заседание.\n(3) По искане на страна или друг участник в производството, при обективна невъзможност за явяване в сградата на съда, съдът може да постанови участието му в отделни процесуални действия да се извърши чрез видеоконференция. В този случай изискването за уведомление по ал. 2 не се прилага. В съдебното заседание съдът докладва постъпилата молба и излага съображенията си за провеждане на видеоконференция.\n(4) За проведеното заседание и извършените процесуални действия чрез видеоконференция се изготвят протокол и видеозапис, които се прилагат по делото.“\n§ 18.\n Създава се чл. 142г:\n„Процесуални действия на съда в електронна форма\nЧл. 142г. Съдът може да издава актове и извършва всички други предвидени в закона процесуални действия в електронна форма при условията на Закона за съдебната власт, освен ако поради естеството им това е невъзможно или по силата на закон е предвидено извършването им по друг начин.“\n§ 19.\n В чл. 143 се правят следните допълнения:\n1. В ал. 1 след думите „издаден административен акт“ се добавя „или установи незаконосъобразност по чл. 193, ал. 2“.\n2. В ал. 2 накрая се добавя „както и поради отмяна, изменение или допълнение на акта по реда на чл. 79“.\n§ 20.\n В чл. 149 ал. 2 се изменя така:\n„(2) Мълчаливият отказ или мълчаливото съгласие може да се оспори в двумесечен срок от изтичането на срока, в който административният орган е бил длъжен да се произнесе.“\n§ 21.\n В чл. 150, ал. 1 се правят следните изменения и допълнения:\n1. В т. 2 думите „или електронен адрес, ако има такъв“ се заменят с „или електронен адрес за връчване чрез единния портал за електронно правосъдие по Закона за съдебната власт или чрез информационната система за сигурно електронно връчване“.\n2. В т. 4 накрая се добавя „за връчване чрез единния портал за електронно правосъдие по Закона за съдебната власт или чрез информационната система за сигурно електронно връчване“.\n§ 22.\n В чл. 152 се правят следните изменения и допълнения:\n1. Алинеи 2 и 3 се изменят така:\n„(2) В тридневен срок от изтичането на сроковете за оспорване от останалите лица органът изпраща жалбата или протеста заедно с електронната преписка по издаването на акта в цялост на съда, като уведомява подателя за това.\n(3) Органът е длъжен да приложи към преписката придружително писмо, съставено като електронен документ, който съдържа:\n1. точно описание на документите по преписката по реда на постъпването им;\n2. списък на страните в производството по издаване на административния акт с посочване на адресите, на които те последно са били призовани.“\n2. Създава се нова ал. 4:\n„(4) Органът изпраща преписката и писмото на хартиен носител само ако е предвидено в закон или при технологична невъзможност за изпращането им по електронен път, за което уведомява съда, като изрично посочва основанията за това.“\n3. Досегашната ал. 4 става ал. 5 и в нея думите „ал. 1 – 3“ се заменят с „ал. 1 – 4“.\n§ 23.\n Създава се чл. 154а:\n„Спиране, възобновяване и прекратяване на производството\nЧл. 154а. (1) Съдът спира производството:\n1. по съгласие на страните;\n2. в случай на смърт на някоя от страните;\n3. когато е необходимо да се учреди настойничество или попечителство на някоя от страните;\n4. когато има образувано друго административно или съдебно производство, което има значение за правилното решаване на спора;\n5. когато при разглеждането на делото се разкрият престъпни обстоятелства, от установяването на които зависи изходът на спора;\n6. когато Конституционният съд е допуснал разглеждането по същество на искане, с което се оспорва конституционосъобразността на приложим по делото закон;\n7. когато има образувано тълкувателно дело пред Върховния касационен съд или Върховния административен съд по въпрос от значение за спора;\n8. при отправено преюдициално запитване от друг съд по въпрос, обуславящ изхода на спора;\n9. в изрично предвидените в закон случаи.\n(2) Определението за спиране по ал. 1, т. 1 – 8 подлежи на обжалване с частна жалба, а по т. 9 – по определения в съответния закон ред.\n(3) Производството се възобновява служебно или по искане на една от страните, след като бъдат отстранени пречките за движението му, за което съдът в случаите на ал. 1, т. 2 – 8 и сам взема необходимите мерки. След възобновяването производството продължава от последното процесуално действие, извършено преди спирането.\n(4) Определението, с което се отказва възобновяване на производството, подлежи на обжалване с частна жалба.\n(5) Спряното по общо съгласие на страните производство се прекратява, ако в 6-месечен срок от спирането му никоя от страните не е поискала възобновяването му. Ако е постановено решение, то се обезсилва.“\n§ 24.\n В чл. 163, ал. 2 се създава изречение трето: „В отговора се посочват данните по чл. 18а, ал. 5 или по чл. 150, ал. 1, т. 2 – 4.“\n§ 25.\n В чл. 172а се създава ал. 4:\n„(4) Когато решението се изготвя в електронна форма, то се подписва с квалифициран електронен подпис и се регистрира в информационната система на съда.“\n§ 26.\n В чл. 173 се създава ал. 5:\n„(5) В случаите по ал. 2 – 4, когато съдът отмени мълчалив отказ и изпрати преписката на административния орган за ново произнасяне, ако органът не се произнесе в указания от съда срок, непроизнасянето се смята за мълчаливо съгласие в случаите, когато съдът е установил, че са налице материалноправните предпоставки за издаване на акт със съдържанието, поискано от заявителя.“\n§ 27.\n Създава се чл. 176а:\n„Изменение на решението в частта за разноските\nЧл. 176а. (1) В срока за обжалване, а ако решението е необжалваемо – в едномесечен срок от постановяването му, съдът по искане на страните може да допълни или да измени постановеното решение в частта му за разноските.\n(2) Съдът съобщава на насрещната страна за искането по ал. 1 с указание за представяне на отговор в 7-дневен срок.\n(3) Определението за разноските се постановява в закрито заседание и се връчва на страните. То може да се обжалва по реда, по който подлежи на обжалване решението.\n(4) При подадена касационна жалба срещу решението, касационният съд се произнася и по искането за изменение или допълване в частта за разноските, ако такова е направено.“\n§ 28.\n В чл. 178 се правят следните изменения и допълнения:\n1. Създава се нова ал. 3:\n„(3) Споразумение, представено в открито съдебно заседание, може да бъде потвърдено от съда само ако е предварително подписано от страните и бъде потвърдено от всяка от тях, включително при участие чрез видеоконференция.“\n2. Досегашните ал. 3 – 6 стават съответно ал. 4 – 7.\n§ 29.\n В чл. 193 се правят следните изменения и допълнения:\n1. Създава се нова ал. 2:\n„(2) При отмяна на оспорения подзаконов нормативен акт или на част от него след подаване на жалбата, съдът се произнася по оспорването, когато прилагането на акта до неговата отмяна засяга субективни права, свободи или законни интереси на някоя от страните. В този случай съдът може да обяви нищожността на оспорения подзаконов нормативен акт или на част от него, да установи изцяло или отчасти незаконосъобразността му или да отхвърли оспорването.“\n2. Досегашната ал. 2 става ал. 3.\n§ 30.\n В чл. 204, ал. 1 накрая се добавя „или установяването на незаконосъобразността по чл. 193, ал. 2“.\n§ 31.\n В чл. 212, ал. 1, т. 2 накрая се поставя запетая и се добавя „а в случаите по чл. 18а, ал. 5 – и електронен адрес“.\n§ 32.\n В чл. 217, ал. 3 изречение трето се изменя така: „При открито заседание участва прокурор в предвидените със закон случаи, в защита на значим обществен интерес или в интерес на лица, които се нуждаят от специална закрила, както и по негова преценка при условията на чл. 16.“\n§ 33.\n В чл. 221 се правят следните изменения и допълнения:\n1. Създава се нова ал. 5:\n„(5) Когато административният орган отмени подзаконовия административен акт, Върховният административен съд обезсилва постановеното съдебно решение като недопустимо и прекратява делото. Когато прилагането на акта до неговата отмяна засяга субективни права, свободи или законни интереси на някоя от страните, съдът постановява решение по съществото на касационното оспорване.“\n2. Досегашните ал. 5 и 6 стават съответно ал. 6 и 7.\n§ 34.\n В чл. 251, ал. 1 се създава изречение второ: „В искането лицата по чл. 18а, ал. 5 посочват електронен адрес.“\n§ 35.\n В чл. 252, ал. 2 се създава изречение второ: „Данните се изпращат до съда чрез информационната система за сигурно електронно връчване или единния портал за електронно правосъдие.“\n§ 36.\n В чл. 254 се създава ал. 3:\n„(3) В деня на получаване на частната жалба съдът изпраща препис от нея на електронния адрес на административния орган или на длъжностното лице, което може да подаде отговор в тридневен срок. Незабавно след получаването на отговор или след изтичането на срока по изречение първо първоинстанционният съд изпраща делото на Върховния административен съд.“\n§ 37.\n В чл. 304 се правят следните изменения и допълнения:\n1. В ал. 1 думите „200 до 2000“ се заменят с „500 до 4000“.\n2. Създава се нова ал. 2:\n„(2) При неизпълнение на задължение на административен орган по чл. 173, ал. 5, на длъжностното лице се налага глоба в размер от 2000 лв. до 8000 лв.“\n3. Досегашната ал. 2 става ал. 3 и в нея числото „500“ се заменя с „1000“.\nПреходни и заключителни разпоредби\n§ 38.\n Министерският съвет и органите на местното самоуправление и местната администрация осигуряват технологична и техническа възможност за изпълнението на задълженията по чл. 152, ал. 2 в срок до 30 юни 2026 г.\n§ 39.\n Административните органи се регистрират в единния портал за електронно правосъдие и в информационната система за сигурно електронно връчване до 1 април 2026 г.\n§ 40.\n Неприключилите производства пред административния орган и пред съда до влизането в сила на този закон се довършват по досегашния ред.\n§ 41.\n В Закона за отговорността на държавата и общините за вреди (обн., ДВ, бр. 60 от 1988 г.; изм., бр. 59 от 1993 г., бр. 12 от 1996 г., бр. 67 от 1999 г., бр. 92 от 2000 г., бр. 105 от 2005 г., бр. 30 и 33 от 2006 г., бр. 43 от 2008 г., бр. 17 от 2009 г., бр. 38 и 98 от 2012 г., бр. 7 от 2018 г., бр. 94 от 2019 г., бр. 48 и 84 от 2023 г. и бр. 36 от 2024 г.) в чл. 1 се правят следните изменения и допълнения:\n1. Създава се нова ал. 2:\n„(2) Държавата отговаря за имуществени и неимуществени вреди, причинени на граждани и юридически лица от неиздаване на документ в срока по чл. 174 от Административнопроцесуалния кодекс.“\n2. Досегашната ал. 2 става ал. 3 и в нея след думите „ал. 1“ се добавя „и 2“.\n§ 42.\n В Закона за съдебната власт (обн., ДВ, бр. 64 от 2007 г.; изм., бр. 69 и 109 от 2008 г., бр. 25, 33, 42, 102 и 103 от 2009 г., бр. 59 от 2010 г., бр. 1, 23, 32, 45, 81 и 82 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 20, 50 и 81 от 2012 г., бр. 15, 17, 30, 52, 66, 70 и 71 от 2013 г., бр. 19, 21, 53, 98 и 107 от 2014 г., бр. 14 от 2015 г., бр. 28, 39, 50, 62 и 76 от 2016 г., бр. 13 от 2017 г.; Решение № 1 на Конституционния съд от 2017 г. – бр. 14 от 2017 г.; изм. и доп., бр. 63, 65, 85, 90 и 103 от 2017 г., бр. 7, 15, 49 и 77 от 2018 г., бр. 17 от 2019 г.; Решение № 2 на Конституционния съд от 2019 г. – бр. 19 от 2019 г.; изм., бр. 29, 64 и 83 от 2019 г., бр. 11, 86, 103, 109 и 110 от 2020 г., бр. 16 от 2021 г.; Решение № 7 на Конституционния съд от 2021 г. – бр. 41 от 2021 г.; Решение № 6 на Конституционния съд от 2021 г. – бр. 43 от 2021 г.; изм., бр. 80 от 2021 г., бр. 15, 24 и 32 от 2022 г.; Решение № 7 на Конституционния съд от 2021 г. – бр. 56 от 2022 г.; изм., бр. 62 от 2022 г., бр. 11, 48, 66, 69, 84, 86 и 108 от 2023 г., бр. 18 и 67 от 2024 г. и бр. 6 от 2025 г.) в чл. 63 ал. 9 се изменя така:\n„(9) Споровете за подсъдност между Върховния касационен съд и Върховния административен съд се решават от състав, включващ петима съдии от Върховния касационен съд и Върховния административен съд, определени, както следва: съдия докладчик – избран на принципа на случайния подбор чрез равномерно електронно разпределение между съдиите от Върховния касационен съд и Върховния административен съд, двама съдии от Върховния касационен съд и двама съдии от Върховния административен съд, чието определение е окончателно.“\n§ 43.\n Законът влиза в сила три дни от обнародването му в „Държавен вестник“ с изключение на:\n1. параграфи 38 и 39, които влизат в сила от деня на обнародването му в „Държавен вестник“;\n2. параграфи 12, 20, 26, 37 и 41, които влизат в сила един месец от обнародването му в „Държавен вестник“;\n3. параграфи 14 и 42, които влизат в сила от 1 януари 2026 г.;\n4. параграфи 1 – 9, 15 – 18, 21, 22, 24, 25, 28, 31, 34, 35 и 36, които влизат в сила от 1 юли 2026 г.\nЗаконът е приет от 51-вото Народно събрание на 24 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4267"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165925",
    "meta": [],
    "text": "УКАЗ № 127\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за платежните услуги и платежните системи, приет от 51-вото Народно събрание на 24 юли 2025 г.\nИздаден в \nСофия на 30 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за платежните услуги и платежните системи\n(обн., ДВ, бр. 20 от 2018 г.; изм., бр. 17, 37, 42 и 94 от 2019 г., бр. 13 от 2020 г., бр. 12 от 2021 г., бр. 25 и 45 от 2022 г., бр. 8, 66 и 84 от 2023 г., бр. 79 от 2024 г. и бр. 49 и 54 от 2025 г.)\n§ 1. \nВ чл. 2 се правят следните изменения:\n1. В ал. 1, т. 12:\nа) в текста преди буква „а“ думите „100 лв.“ се заменят с „50 евро“;\nб) в букви „а“ и „б“ думите „600 лв.“ се заменят с „300 евро“.\n2. В ал. 3 думите „2 млн. лв.“ се заменят с „1 млн. евро“.\n§ 2. \nВ чл. 4 се правят следните изменения и допълнения:\n1. В т. 3 в текста преди буква „а“ думите „на ползвателя“ се заличават, а след думите „доставчика на платежни услуги“ се добавя „на ползвателя“.\n2. В т. 5 думите „плащания с платежни инструменти“ се заменят с „платежни операции“.\n§ 3. \nВ чл. 8 се правят следните изменения:\n1. В т. 1 думите „40 000 лв.“ се заменят с „20 000 евро“.\n2. В т. 2 думите „100 000 лв.“ се заменят с „50 000 евро“.\n3. В т. 3 думите „250 000 лв.“ се заменят със „125 000 евро“.\n§ 4. \nВ чл. 9, ал. 1 се правят следните изменения:\n1. В т. 1 думите „10 млн. лв.“ се заменят с „5 млн. евро“.\n2. В т. 2 думите „10 млн. лв.“ се заменят с „5 млн. евро“, а думите „20 млн. лв.“ се заменят с „10 млн. евро“.\n3. В т. 3 думите „20 млн. лв.“ се заменят с „10 млн. евро“, а думите „200 млн. лв.“ се заменят със „100 млн. евро“.\n4. В т. 4 думите „200 млн. лв.“ се заменят със „100 млн. евро“, а думите „500 млн. лв.“ се заменят с „250 млн. евро“.\n5. В т. 5 думите „500 млн. лв.“ се заменят с „250 млн. евро“.\n§ 5. \nВ чл. 14 се правят следните изменения и допълнения:\n1. Създава се нова ал. 9:\n„(9) Когато в резултат на преобразуване на банка, за което е издадено разрешение по реда на чл. 29б, ал. 1 или 2 от Закона за кредитните институции, участието на банката в капитала на лицензирана от БНБ платежна институция стане квалифицирано по смисъла на чл. 4, параграф 1, т. 36 от Регламент (ЕС) № 575/2013 или достигне или надхвърли някой от праговете, посочени в ал. 1, както и когато платежната институция стане дъщерно дружество на банката, не се издава предварително одобрение по реда на този член.“\n2. Досегашната ал. 9 става ал. 10 и в нея думата „Сделките“ се заменя с „Извън случаите по ал. 9, сделките“.\n3. Досегашните ал. 10, 11 и 12 стават съответно ал. 11, 12 и 13.\n§ 6. \nВ чл. 21 се правят следните изменения и допълнения:\n1. Създава се нова ал. 3:\n„(3) В случай че платежната институция използва средства от собствения си капитал за отпускане на кредити, свързани с платежните услуги по чл. 4, т. 4 или 5, размерът на тези средства не може да е по-голям от превишението на собствения капитал на платежната институция над изискуемия му размер.“\n2. Досегашната ал. 3 става ал. 4 и в нея след думите „ал. 1“ се добавя „и 3“.\n3. Досегашната ал. 4 става ал. 5.\n4. Създава се ал. 6:\n„(6) Българската народна банка издава наредба по прилагането на този член.“\n§ 7. \nВ чл. 23 се правят следните изменения и допълнения:\n1. В ал. 2 думите „държава – членка на Европейския съюз, по която платежните институции депозират“ се заменят с „държава членка, или в централна банка на държава членка, по която платежните институции, предоставящи платежни услуги по чл. 4, т. 1 – 6, депозират“.\n2. В ал. 5 след думите „чл. 209а, ал. 9“ се поставя запетая и се добавя „т. 1“.\n§ 8. \nВ чл. 33 се правят следните изменения и допълнения:\n1. В ал. 7, изречение първо думата „представител“ се заменя с „представители въз основа на правото на установяване“. \n2. В ал. 8 след думата „уведомява“ се добавя „незабавно“.\n3. В ал. 9 след думите „държава членка“ се добавя „и извършваща дейност на територията на Република България при условията на правото на установяване“.\n4. В ал. 10, изречение първо накрая се поставя запетая и се добавя „едновременно с презграничното сътрудничество с компетентния орган на държавата членка по произход и до приемането на мерки от страна на компетентния орган на държавата членка по произход“.\n5. В ал. 12 след думата „предварително“ се добавя „без неоснователно забавяне“ и се поставя запетая.\n§ 9. \nВ чл. 38 думите „700 000 лв.“ се заменят с „350 000 евро“.\n§ 10.\n В чл. 39, ал. 1, изречение първо след думите „дружество за електронни пари“ се поставя запетая, добавя се „включващ един или повече от елементите, посочени в чл. 26, параграф 1, букви „а“ – „д“ от Регламент (ЕС) № 575/2013“ и се поставя запетая.\n§ 11.\n В чл. 41, ал. 4 след думите „чл. 209а, ал. 9“ се поставя запетая и се добавя „т. 1“.\n§ 12.\n В чл. 48 в текста преди т. 1 думите „60 лв.“ се заменят с „30 евро“ и думите „300 лв.“ навсякъде се заменят със „150 евро“.\n§ 13.\n В чл. 68 се правят следните изменения и допълнения:\n1. В ал. 6 думата „левове“ се заменя с „евро“.\n2. Създава се ал. 7:\n„(7) Алинея 6 не се прилага, когато съгласно чл. 5б, параграф 1 от Регламент (ЕС) № 260/2012 доставчик на платежни услуги трябва да наложи по отношение на незабавен кредитен превод в евро такса, която би била по-ниска от таксата, която би била наложена по отношение на същия незабавен кредитен превод в евро при условията на ал. 6.“ \n§ 14.\n В чл. 69 се правят следните изменения:\n1. В ал. 1 в текста преди т. 1 думите „60 лв.“ се заменят с „30 евро“ и думите „300 лв.“ навсякъде се заменят със „150 евро“.\n2. В ал. 3 в текста преди т. 1 думите „300 лв.“ се заменят със „150 евро“.\n§ 15.\n В чл. 74, ал. 8, изречение второ думите „може да“ се заличават, а след думата „действия“ се поставя запетая, добавя се „ако е необходимо“ и се поставя запетая.\n§ 16.\n В чл. 80, ал. 1 думите „100 лв.“ се заменят с „50 евро“.\n§ 17.\n В чл. 83 се създава ал. 5:\n„(5) Независимо от разпоредбите на ал. 2 – 4, моментът на получаване на платежно нареждане за незабавно плащане в левове е моментът, в който то е получено от доставчика на платежни услуги на платеца, независимо от часа или календарния ден. Ако платецът и доставчикът на платежни услуги на платеца уговорят, че изпълнението на платежното нареждане за незабавно плащане в левове трябва да се извърши в определен момент в определен ден или в момента, в който платецът предостави средства на разположение на доставчика на платежни услуги, за момент на получаване на платежното нареждане за незабавно плащане в левове се счита уговореният момент, независимо от часа или календарния ден.“\n§ 18.\n В чл. 83 ал. 5 се отменя.\n§ 19.\n В чл. 87 се правят следните изменения:\n1. В заглавието думите „в левове, евро и платежни операции, свързани с еднократна обмяна на валута между лев и евро“ се заличават.\n2. Алинея 1 се изменя така:\n„(1) Сроковете за изпълнение на платежни операции по този член се прилагат за платежни операции в евро.“\n3. В ал. 3 думите „в левове между доставчиците на платежни услуги, участващи в платежна система по чл. 145 или в платежна система по чл. 149, ал. 2“ се заменят с „между доставчици на платежни услуги, лицензирани от БНБ, както и клонове на доставчици на платежни услуги, извършващи дейност на територията на Република България“.\n4. Алинея 4 се отменя.\n§ 20.\n В чл. 98, ал. 3 думите „лицензирани от БНБ“ се заменят с „лицензирани в Република България“.\n§ 21.\n В чл. 99, ал. 4 думите „лицензиран от БНБ“ се заменят с „лицензиран в Република България“.\n§ 22.\n В чл. 101, ал. 2 навсякъде думите „лицензирани от БНБ“ се заменят с „лицензирани в Република България“.\n§ 23.\n В чл. 118, ал. 1 в текста преди т. 1 думата „левове“ се заменя с „евро“.\n§ 24.\n В чл. 119, ал. 1 и 9 думите „лицензирани от БНБ“ се заменят с „лицензирани в Република България“.\n§ 25.\n Член 120а се изменя така:\n„Услуги по платежна сметка за основни операции, предлагани безплатно\nЧл. 120а. (1) Когато по платежна сметка за основни операции по чл. 118 постъпват и се съхраняват средства от трудови възнаграждения, пенсии, помощи и обезщетения по социалното осигуряване и социалното подпомагане, стипендии за ученици, студенти и докторанти и лихвите върху тях:\n1. не се начислява такса за регулярно обслужване на сметката;\n2. потребителят ежемесечно може да инициира общо до три кредитни превода, включително чрез системите за онлайн банкиране на обслужващата банка, и общо до десет операции по теглене на пари в брой от терминално устройство АТМ или ПОС на обслужващата банка, за които не се начисляват такси.\n(2) Алинея 1 не се прилага за теглене на пари в брой чрез терминални устройства АТМ и ПОС на доставчици на платежни услуги, различни от обслужващата банка, както и за теглене на пари в брой на каса в офис на банка.\n(3) Потребителят декларира пред обслужващата го банка вида на получените средства по смисъла на ал. 1. При промяна на обстоятелствата потребителят актуализира своевременно предоставената на банката информация.“\n§ 26.\n В чл. 121, ал. 2 т. 5 се изменя така:\n„5. потребителят притежава в банка повече от една платежна сметка, различна от сметката за основни операции, която му дава възможност да ползва изброените в чл. 118, ал. 1 услуги;“.\n§ 27.\n В чл. 126 се правят следните изменения:\n1. В ал. 1 т. 1 се отменя.\n2. В ал. 2 думите „система по ал. 1, т. 1“ се заменят с „платежна система по Директива 98/26/ЕО“.\n§ 28.\n В чл. 129 ал. 4 се отменя.\n§ 29.\n Създава се чл. 130а:\n„Условия за участие в платежна система с окончателност на сетълмента\nЧл. 130а. (1) Платежна институция и дружество за електронни пари, лицензирани от БНБ, които желаят да участват в платежна система с окончателност на сетълмента, подават до БНБ писмено заявление.\n(2) Платежна институция и дружество за електронни пари, подали заявление по ал. 1, трябва да разполагат със:\n1. описание на мерките, предприети за защита на средствата на ползвателите на платежни услуги;\n2. описание на свързаните с членове 6 и 7 от Регламент (ЕС) 2022/2554 на Европейския парламент и на Съвета от 14 декември 2022 г. относно оперативната устойчивост на цифровите технологии във финансовия сектор и за изменение на регламенти (ЕО) № 1060/2009, (ЕС) № 648/2012, (ЕС) № 600/2014, (ЕС) № 909/2014 и (ЕС) 2016/1011 (ОB, L 333/1 от 27 декември 2022 г.) управленска рамка и механизми за вътрешен контрол по отношение на платежните услуги или услугите за електронни пари, които възнамеряват да предлагат, включително на механизмите за управление на риска, административните и счетоводните процедури, описание на механизмите за използване на услугите в областта на информационните и комуникационните технологии, и\n3. план за прекратяване на дейността в случай на несъстоятелност.\n(3) Управленската рамка, механизмите за вътрешен контрол и механизмите за използване на услугите в областта на информационните и комуникационни технологии по ал. 2, т. 2 трябва да са пропорционални, подходящи, надеждни и достатъчни.\n(4) Планът за прекратяване по ал. 2, т. 3 трябва да е съобразен с предвидения обем на дейността и бизнес модела на платежната институция или дружеството за електронни пари.\n(5) Платежните институции и дружествата за електронни пари предоставят документи и информация, определени с наредба на БНБ, които удостоверяват изпълнението на изискванията по ал. 2 – 4.\n(6) В срок от два месеца от получаването на заявлението по ал. 1 или ако заявлението е непълно – след получаването на необходимите документи и информация, БНБ се произнася относно изпълнението на изискванията на ал. 2 – 4.\n(7) Платежната институция и дружеството за електронни пари уведомяват БНБ незабавно за всяка промяна в информацията и документите, представени във връзка с участието си в платежна система с окончателност на сетълмента.\n(8) Платежните институции и дружествата за електронни пари трябва да отговарят на изискванията по ал. 2 – 4 през целия период на своето участие в платежна система по Директива 98/26/ЕО.\n(9) Българската народна банка издава наредба по прилагането на този член.“\n§ 30.\n В чл. 136, ал. 1, т. 2 думите „5 млн. лв.“ се заменят с „2,5 млн. евро“.\n§ 31.\n В чл. 141 се правят следните изменения и допълнения:\n1. Създава се нова ал. 3:\n„(3) Българската народна банка може да изисква от системен оператор и от участниците в платежна система да създават гаранционни механизми за сетълмента на плащанията на участниците в съответната система.“\n2. Досегашната ал. 3 става ал. 4 и в нея думите „чл. 136 и на този член“ се заменят с „този раздел“.\n§ 32.\n Създава се чл. 141а:\n„Клиринг и сетълмент на платежни операции, свързани с карти\nЧл. 141а. (1) Клиринг и сетълмент на платежни операции в евро, свързани с карти, се извършват от системен оператор на система с окончателност на сетълмента, лицензиран от БНБ, когато са изпълнени едновременно следните условия:\n1. издателите на картите са доставчици на платежни услуги, лицензирани в Република България, или клонове на доставчици на платежни услуги, извършващи дейност на територията на Република България;\n2. мястото на продажба или терминалното устройство АТМ се намира на територията на Република България.\n(2) Мястото на продажба по ал. 1, т. 2 се определя съгласно чл. 2, т. 29 от Регламент (ЕС) 2015/751.\n(3) Системният оператор по ал. 1 определя и оповестява публично недискриминационни правила за достъп и условия за участие в платежната система в съответствие с чл. 130, включително по отношение на непреките участници.“\n§ 33.\n В глава осма раздел III с чл. 145 – 152 се отменя.\n§ 34.\n В чл. 146 се правят следните изменения и допълнения:\n1. В ал. 1:\nа) в т. 2 думите „лицензирани от БНБ“ се заменят с „лицензирани в Република България“;\nб) създава се т. 3:\n„3. банки от държави членки, извършващи дейност на територията на Република България чрез клон;“.\n2. Алинея 2 се изменя така:\n„(2) Участници в RINGS могат да бъдат:\n1. лицензирани от БНБ платежни институции и дружества за електронни пари, извършващи дейност на територията на Република България;\n2. платежни институции и дружества за електронни пари, лицензирани в държави членки, извършващи дейност на територията на Република България чрез клон.“\n3. В ал. 4 след думата „системата“ се поставя запетая и се добавя „определени в правилата и процедурите по чл. 145, ал. 4“.\n4. Създава се нова ал. 5:\n„(5) Платежните институции и дружествата за електронни пари, отправили искане за участие или участващи в RINGS, трябва да отговарят по всяко време на условията на чл. 35а, параграф 1 от Директива (ЕС) 2015/2366.“\n5. Създава се ал. 6:\n„(6) Платежните институции и дружествата за електронни пари, отправили искане за участие или участващи в RINGS, предоставят потвърждение от съответния компетентен орган за удостоверяване изпълнението на условията по ал. 5.“\n6. Досегашната ал. 5 става ал. 7.\n§ 35.\n В чл. 148, т. 1 думите „имат сметки за сетълмент при БНБ“ се заменят със „са участници по чл. 146, ал. 1“.\n§ 36.\n В чл. 148а, ал. 1 думите „лицензирани от БНБ“ се заменят с „лицензирани в Република България“.\n§ 37.\n В чл. 149, ал. 2 след думите „Платежни системи“ се поставя запетая и съюзът „и“ се заличава, а думите „книжа, на които БНБ е агент по сетълмента“ се заменят с „книжа и клирингови къщи, на които БНБ е агент по сетълмента на парични средства“.\n§ 38.\n В чл. 152, ал. 2 думите „системен оператор и от участниците в платежна система или в система за сетълмент на ценни книжа“ се заменят със „системен оператор и от клирингова къща, и от участниците в платежна система, система за сетълмент на ценни книжа и клирингова къща“.\n§ 39.\n В глава осма наименованието на раздел IV се изменя така: „Системен компонент на Трансевропейската автоматизирана система за брутен сетълмент на експресни преводи в реално време, опериран от БНБ (TARGET-BNB)“.\n§ 40.\n В чл. 153 се правят следните изменения и допълнения:\n1. Заглавието се изменя така: „Системен компонент TARGET-BNB“.\n2. Алинея 1 се изменя така:\n„(1) Българската народна банка е оператор на системен компонент на Трансевропейската автоматизирана система за брутен сетълмент на експресни преводи в реално време (TARGET).“\n3. Алинея 3 се изменя така:\n„(3) Оператор на спомагателна система съгласно правилата по ал. 2 може да използва сметки в TARGET, по които средствата не принадлежат на спомагателната система, но се държат от името на нейни участници или се използват за сетълмент на нареждания за превод от името на участниците й. Операторът поддържа данни за размера на средствата на всеки участник към всеки момент в такава сметка. Върху средствата по такава сметка не може да се налага запор и да се извършва принудително изпълнение за задължения на оператора.“\n4. Алинея 4 се изменя така:\n„(4) При откриването на производство по несъстоятелност за оператора на спомагателна система, средствата по сметка по ал. 3 не се включват в масата на несъстоятелността, а се нареждат за изпълнение от синдика съразмерно на данните от оператора за размера на средствата на участниците.“\n5. Създава се ал. 5:\n„(5) Принудително изпълнение и запор върху средства на участник в спомагателна система по сметка по ал. 3 могат да бъдат извършени само до размера на средствата, собственост на съответния участник съгласно данните от оператора по ал. 3.“\n§ 41.\n В чл. 154, ал. 2 се правят следните изменения и допълнения:\n1. В т. 3 думите „лицензирани от БНБ“ се заменят с „лицензирани в Република България“.\n2. В т. 5 думите „лицензирани от БНБ“ се заменят с „лицензирани в Република България“, а думите „от БНБ“ се заличават.\n3. Създава се т. 7:\n„7. лицата, управляващи функционирането на електронни платежни инструменти, схеми и споразумения.“\n§ 42.\n В чл. 159, ал. 1, т. 6 накрая се поставя запетая и се добавя „както и на други органи на държави членки, на които е възложено да упражняват надзор над предприятията от финансовия сектор и финансовите пазари“.\n§ 43.\n В чл. 164 думите „лицензирани от БНБ“ се заменят с „лицензирани в Република България“.\n§ 44.\n В чл. 165, ал. 1 думите „лицензиран от БНБ“ се заменят с „лицензиран в Република България“.\n§ 45.\n В чл. 167, ал. 2 след думите „Регламент (ЕС) № 260/2012“ се поставя запетая и се добавя „с изключение на чл. 5г от същия регламент“.\n§ 46.\n В глава девета се създава раздел IVа с чл. 172а:\n„Раздел IVa\nНадзор над електронни платежни инструменти, схеми и споразумения\nНадзорни мерки спрямо лицата, управляващи функционирането на електронни платежни инструменти, схеми и споразумения\nЧл. 172а. (1) Българската народна банка упражнява надзор за спазване на Рамката на Евросистемата за надзор над електронни платежни инструменти, схеми и споразумения (Eurosystem oversight framework for electronic payment instruments, schemes and arrangements) върху лицата, управляващи функционирането им, когато тяхното седалище е в Република България.\n(2) Когато установи нарушения в дейността на лице по ал. 1, в зависимост от характера и тежестта на установените нарушения, БНБ може да:\n1. отправи писмено предупреждение и/или да даде задължителни указания;\n2. задължи лицето да преустанови и да отстрани нарушенията в предварително определен срок;\n3. изиска извършването на промени във вътрешните правила и процедури;\n4. забрани извършването на дейност, докато не се отстранят констатираните нарушения.\n(3) Българската народна банка издава наредба по прилагането на този раздел.“\n§ 47.\n В чл. 184, ал. 1 след думите „чл. 43, ал. 3“ се поставя запетая и съюзът „и“ се заличава, а след думите „ал. 10“ се добавя „и чл. 130а, ал. 6“.\n§ 48.\n В чл. 186, ал. 1 след думите „Регламент (ЕС) № 260/2012“ се поставя запетая, добавя се „с изключение на чл. 5г от същия регламент“ и се поставя запетая.\n§ 49.\n В допълнителните разпоредби се правят следните изменения и допълнения:\n1. В § 1:\nа) точка 15 се изменя така:\n„15. „Институция“ е:\nа) участваща/участващ в система с окончателност на сетълмента и отговорна/отговорен за изпълнението на финансовите задължения, произтичащи от нареждания за превод в рамките на системата:\nаа) банка по смисъла на чл. 2, ал. 5 от Закона за кредитните институции, кредитна институция по смисъла на чл. 4, параграф 1, т. 1 от Регламент (ЕС) № 575/2013, включително институциите, изброени в чл. 2, параграф 5 от Директива 2013/36/ЕС на Европейския парламент и на Съвета от 26 юни 2013 г. относно достъпа до осъществяването на дейност от кредитните институции и относно пруденциалния надзор върху кредитните институции и инвестиционните посредници, за изменение на Директива 2002/87/ЕО и за отмяна на директиви 2006/48/ЕО и 2006/49/ЕО (ОB, L 176/338 от 27 юни 2013 г.);\nбб) инвестиционен посредник съгласно Закона за пазарите на финансови инструменти и чл. 4, параграф 1, т. 1 от Директива 2014/65/ЕС на Европейския парламент и на Съвета от 15 май 2014 г. относно пазарите на финансови инструменти и за изменение на Директива 2002/92/ЕО и на Директива 2011/61/ЕС (ОB, L 173/349 от 12 юни 2014 г.), с изключение на институциите, посочени в чл. 2, параграф 1 от същата директива;\nб) участваща/участващо в система с окончателност на сетълмента, чиято дейност се състои в изпълняването на нареждания за превод, и отговорна/отговорно за изпълнението на финансовите задължения, произтичащи от нареждания за превод в рамките на тази система:\nаа) платежна институция съгласно чл. 5 от закона и чл. 4, т. 4 от Директива (ЕС) 2015/2366, с изключение на физическо или юридическо лице, за което се прилага освобождаване съгласно чл. 32 или 33 от същата директива;\nбб) дружество за електронни пари съгласно чл. 36, ал. 1 от закона и чл. 2, т. 1 от Директива 2009/110/ЕО на Европейския парламент и на Съвета от 16 септември 2009 г. относно предприемането, упражняването и пруденциалния надзор на дейността на институциите за електронни пари и за изменение на директиви 2005/60/ЕО и 2006/48/ЕО и за отмяна на Директива 2000/46/ЕО (ОB, L 267/7 от 10 октомври 2009 г.), с изключение на юридическо лице, за което се прилага освобождаване съгласно чл. 9 от същата директива.“\nб) точка 24а се отменя;\nв) създава се т. 24б:\n„24б. „Незабавен кредитен превод в евро“ е кредитен превод съгласно чл. 2, т. 1а от Регламент (ЕС) № 260/2012.“;\nг) в т. 45 навсякъде думите „плащания с платежни инструменти“ се заменят с „платежни операции“.\n2. В § 2а се създава т. 8:\n„8. Регламент (ЕС) 2024/886 на Европейския парламент и на Съвета от 13 март 2024 г. за изменение на регламенти (ЕС) № 260/2012 и (ЕС) 2021/1230 и на директиви 98/26/ЕО и (ЕС) 2015/2366 по отношение на незабавните кредитни преводи в евро (OВ, L 2024/886 от 19 март 2024 г.).“\nЗаключителни разпоредби\n§ 50.\n В Закона за дейността на колективните инвестиционни схеми и на други предприятия за колективно инвестиране (обн., ДВ, бр. 77 от 2011 г.; изм., бр. 21 от 2012 г., бр. 109 от 2013 г., бр. 27 от 2014 г., бр. 22 и 34 от 2015 г., бр. 42, 76 и 95 от 2016 г., бр. 62, 95 и 103 от 2017 г., бр. 15, 20, 24, 27 и 77 от 2018 г., бр. 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г., бр. 65, 84, 85 и 106 от 2023 г., бр. 70 и 79 от 2024 г. и бр. 49 и 54 от 2025 г.) се правят следните изменения и допълнения:\n1. В чл. 242 ал. 2 се изменя така:\n„(2) Лицето по ал. 1 може да предлага на територията на Република България на непрофесионални инвеститори по смисъла на § 1, ал. 1, т. 11 от допълнителните разпоредби на Закона за пазарите на финансови инструменти дялове или акции на:\n1. национален инвестиционен фонд по чл. 171 при спазване изискванията на част трета, дял първи;\n2. европейски фондове за дългосрочни инвестиции след извършване на оценка за уместност в съответствие с чл. 78 и 81 от Закона за пазарите на финансови инструменти и при спазване на изискванията на чл. 69, ал. 2, чл. 70, ал. 2 и 3, чл. 82, ал. 1 и 2 и чл. 99, ал. 1 – 4 от същия закон.“\n2. В чл. 247а ал. 4 се отменя.\n3. В чл. 250 ал. 2 се изменя така:\n„(2) Лицето по ал. 1 може да предлага на територията на Република България на непрофесионални инвеститори по смисъла на § 1, ал. 1, т. 11 от допълнителните разпоредби на Закона за пазарите на финансови инструменти дялове или акции на:\n1. алтернативни инвестиционни фондове при съответно спазване изискванията на част трета, дял първи;\n2. европейски фондове за дългосрочни инвестиции след извършване на оценка за уместност в съответствие с чл. 78 и 81 от Закона за пазарите на финансови инструменти и при спазване на изискванията на чл. 69, ал. 2, чл. 70, ал. 2 и 3, чл. 82, ал. 1 и 2 и чл. 99, ал. 1 – 4 от същия закон.“\n4. В § 2а от допълнителните разпоредби:\nа) създава се т. 3а:\n„3а. Регламент (ЕС) № 1286/2014 на Европейския парламент и на Съвета от 26 ноември 2014 г. относно основните информационни документи за пакети с инвестиционни продукти на дребно и основаващи се на застраховане инвестиционни продукти (ПИПДОЗИП) (ОВ, L 352/1 от 9 декември 2014 г.);“\nб) създава се т. 10:\n„10. Регламент (ЕС) 2023/606 на Европейския парламент и на Съвета от 15 март 2023 г. за изменение на Регламент (ЕС) 2015/760 по отношение на изискванията, свързани с инвестиционните политики и условията за дейността на европейските фондове за дългосрочни инвестиции, и обхвата на допустимите инвестиционни активи, изискванията за състава на портфейла и за диверсификацията, както и заемането на парични средства и други правила на фондовете (OВ, L 80/1 от 20 март 2023 г.).“\n§ 51.\n В Закона за Българската народна банка (обн., ДВ, бр. 46 от 1997 г.; изм., бр. 49 и 153 от 1998 г., бр. 20 и 54 от 1999 г., бр. 109 от 2001 г., бр. 45 от 2002 г., бр. 10 и 39 от 2005 г., бр. 37, 59 и 108 от 2006 г., бр. 52 и 59 от 2007 г., бр. 24, 42 и 44 от 2009 г., бр. 97 и 101 от 2010 г., бр. 48 и 62 от 2015 г., бр. 51 и 59 от 2016 г., бр. 97 и 103 от 2017 г., бр. 7, 20 и 106 от 2018 г., бр. 37 и 83 от 2019 г., бр. 13 и 14 от 2020 г., бр. 12 от 2021 г., бр. 25 и 104 от 2022 г. и бр. 84 от 2023 г.; отм., бр. 13 от 2024 г.; изм., бр. 29 от 2024 г. и бр. 50 и 54 от 2025 г.) в чл. 39, ал. 1 след думите „приема от банките“ се добавя „от платежните институции и дружествата за електронни пари във връзка с участието им в платежни системи, от системен оператор на платежна система с окончателност на сетълмента“ и се поставя запетая.\n§ 52.\n В Закона за данък върху добавената стойност (oбн., ДВ, бр. 63 от 2006 г.; изм., бр. 86, 105 и 108 от 2006 г.; Решение № 7 на Конституционния съд от 2007 г. – бр. 37 от 2007 г.; изм., бр. 41, 52, 59, 108 и 113 от 2007 г., бр. 106 от 2008 г., бр. 12, 23, 74 и 95 от 2009 г., бр. 94 и 100 от 2010 г., бр. 19, 77 и 99 от 2011 г., бр. 54, 94 и 103 от 2012 г., бр. 23, 30, 68, 98, 101, 104 и 109 от 2013 г., бр. 1, 105 и 107 от 2014 г., бр. 41, 79, 94 и 95 от 2015 г., бр. 58, 60, 74, 88, 95 и 97 от 2016 г., бр. 85, 92, 96 и 97 от 2017 г., бр. 24, 65 и 98 от 2018 г., бр. 24, 33, 96, 100, 101 и 102 от 2019 г., бр. 14, 18, 52, 55, 71, 104 и 107 от 2020 г., бр. 17 и 111 от 2021 г., бр. 14, 18, 52, 58, 99 и 102 от 2022 г., бр. 66, 106, 108 от 2023 г., бр. 42, 70 и 79 от 2024 г. и бр. 26 от 2025 г.) в чл. 46, ал. 1, т. 6 думите „Фонд на фондовете по реда на Закона за управление на средствата от Европейските структурни и инвестиционни фондове“ се заменят с „Фонд на фондовете и Холдинговия фонд по реда на Закона за управление на средствата от Европейските фондове при споделено управление“ и накрая се добавя „и споразумения за финансиране по чл. 59, параграф 5 от Регламент (ЕС) 2021/1060 на Европейския парламент и на Съвета от 24 юни 2021 г. за установяване на общоприложимите разпоредби за Европейския фонд за регионално развитие, Европейския социален фонд плюс, Кохезионния фонд, Фонда за справедлив преход и Европейския фонд за морско дело, рибарство и аквакултури, както и на финансовите правила за тях и за фонд „Убежище, миграция и интеграция“, фонд „Вътрешна сигурност“ и Инструмента за финансова подкрепа за управлението на границите и визовата политика (OB, L 231/159 от 30 юни 2021 г.), включително за възстановени средства; това не се прилага за доставки, различни от доставки, свързани с управление на специални инвестиционни фондове, определени като такива в съответствие с критериите, установени от правото на Европейския съюз“.\n§ 53.\n (1) Параграфи 1, 3, 4, 9, 12, § 13, т. 1, § 14, 16, 18, 19, 23, 28, 30 – 33, § 41, т. 3, § 46 и § 49, т. 2 влизат в сила от датата на въвеждане на еврото в Република България, посочена в Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз и Регламент на Съвета на Европейския съюз, приет в съответствие с чл. 140, параграф 3 от Договора за функционирането на Европейския съюз.\n(2) Параграф 7, т. 1, § 27, 29, § 34, т. 1, буква „б“ и т. 2 – 6, § 35, 45, 48 и § 49, т. 1 влизат в сила от деня на обнародването на закона в „Държавен вестник“.\n(3) Параграф 13, т. 2 влиза в сила от 9 януари 2027 г. или в едногодишен срок от датата на въвеждане на еврото в Република България, посочена в Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз и Регламент на Съвета на Европейския съюз, приет в съответствие с чл. 140, параграф 3 от Договора за функционирането на Европейския съюз, в зависимост от това, коя от двете дати ще настъпи по-рано.\n(4) Параграф 25 влиза в сила два месеца след обнародването на закона в „Държавен вестник“.\nЗаконът е приет от 51-вото Народно събрание на 24 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n4268"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166357",
    "meta": [],
    "text": "УКАЗ № 121\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за пътищата, приет от 51-вото Народно събрание на 23 юли 2025 г.\nИздаден в \nСофия на 29 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за пътищата\n(обн., ДВ, бр. 26 от 2000 г.; изм., бр. 88 от 2000 г., бр. 111 от 2001 г., бр. 47 и 118 от 2002 г., бр. 9 и 112 от 2003 г., бр. 6 и 14 от 2004 г., бр. 88 и 104 от 2005 г., бр. 30, 36, 64, 102, 105 и 108 от 2006 г., бр. 59 от 2007 г., бр. 43 и 69 от 2008 г., бр. 12, 32, 41, 42, 75, 82 и 93 от 2009 г., бр. 87 от 2010 г., бр. 19, 39, 55 и 99 от 2011 г., бр. 38, 44, 47 и 53 от 2012 г., бр. 15 и 66 от 2013 г., бр. 16, 53 и 98 от 2014 г., бр. 10, 14, 37, 61, 95 и 101 от 2015 г., бр. 30 и 75 от 2016 г., бр. 11, 89 и 96 от 2017 г., бр. 31, 80 и 105 от 2018 г., бр. 60 от 2019 г., бр. 14 и 60 от 2020 г., бр. 17 и 23 от 2021 г., бр. 14 и 66 от 2023 г., бр. 13 и 39 от 2024 г. и бр. 26 от 2025 г.)\n§ 1. \nВ чл. 3 се правят следните допълнения:\n1. В ал. 7:\nа) в текста преди т. 1, в изречение второ след думата „специално“ се добавя „проектирани“ и се поставя запетая, а след думата „скорости“ се поставя запетая, добавя се „които не обслужват имоти, граничещи с тях“ и се поставя запетая;\nб) в т. 2 след думата „линии“ се поставя запетая и се добавя „велосипедни или пешеходни пътеки“. \n2. В ал. 8:\nа) в текста преди т. 1, в изречение второ след думата „специално“ се добавя „проектирани“ и се поставя запетая, а след думата „скорости“ се поставя запетая, добавя се „които не обслужват имоти, граничещи с тях“ и се поставя запетая; \nб) в т. 2 след думата „линии“ се поставя запетая и се добавя „велосипедни или пешеходни пътеки“. \n§ 2. \nВ чл. 10 се правят следните изменения и допълнения: \n1. В ал. 1, т. 2 след думата „осите“ се поставя запетая и думите „и от екологичните му характеристики“ се заменят с „общата технически допустима максимална маса, екологичната категория ЕВРО, клас емисии СО\n2\n и специфични емисии СО\n2\n“. \n2. В ал. 7, в изречение първо думите „заплащането на такси от тежкотоварни автомобили за използване на определени инфраструктури“ се заменят с „таксуването на превозни средства за използване на пътни инфраструктури“, след думите „(OB, L 91/45 от 29 март 2019 г.)“ се добавя „и Директива (ЕС) 2022/362 на Европейския парламент и на Съвета от 24 февруари 2022 г. за изменение на директиви 1999/62/ЕО, 1999/37/ЕО и (ЕС) 2019/520 относно таксуването на превозни средства за използване на определени инфраструктури (OB, L 69/1 от 4 март 2022 г.), наричана по-нататък „Директива (ЕС) 2022/362“, а в изречение второ накрая се поставя запетая и се добавя „както и начинът на формиране и определяне на размера на тол таксата, включително и на нейните елементи, която може да включва такса за инфраструктура, такса за задръствания, такса за външни разходи или всяка комбинация от тези елементи“.\n3. В ал. 8 след думите „преминаване по“ се добавя „трансевропейската пътна мрежа, както и по“, след думите „не трябва да води до“ се добавя „пряка или непряка“, а думите „по отношение на международния трафик“ се заменят с „на основата на националността и ползвателя на пътя, държавата членка или третата държава, в която се е установил транспортният оператор, или началната или крайната точка на транспортната операция“.\n4. В ал. 9 се създава изречение четвърто: „Автомобилите на службите, отговорни за задачите по граничния контрол, на държавите членки, които прилагат Конвенцията за прилагане на Споразумението от Шенген от 14 юни 1985 г. между правителствата на държавите от Икономическия съюз Бенелюкс, Федерална Република Германия и Френската република за постепенното премахване на контрола по техните общи граници, и на Национално тол управление към Агенция „Пътна инфраструктура“, с обща технически допустима максимална маса до или равна на 3,5 т, не заплащат таксите по ал. 1, т. 1.“\n§ 3. \nВ чл. 10а се правят следните изменения и допълнения: \n1. В ал. 1 след думата „седмична“ съюзът „и“ се заменя със запетая, а след думата „уикенд“ се добавя „и еднодневна“.\n2. В ал. 2 думите „валидност за уикенд“ се заменят с „еднодневна валидност“.\n§ 4. \nВ чл. 10б се правят следните изменения и допълнения:\n1. В ал. 1 думите „екологичните му характеристики“ се заменят с „общата технически допустима максимална маса, екологичната категория ЕВРО, клас емисии СО\n2\n и специфични емисии СО\n2\n“.\n2. В ал. 6 накрая се поставя запетая, добавя се „както и които отговарят на емисии на СО\n2\n класове 2, 3, 4 и 5“ и се създават изречения второ и трето: „Когато свидетелството за регистрация на пътното превозно средство не съдържа данни за класа емисии на СО\n2\n, се счита, че пътното превозно средство отговаря на емисия на СО\n2\n, клас 1. В наредбата по чл. 10, ал. 7 за всеки тип пътно превозно средство по чл. 10б, ал. 3 се определят класове емисии на CO\n2\n в съответствие с критериите, посочени в чл. 7жа, параграф 2 от Директива (ЕС) 2022/362.“\n3. В ал. 10 след думите „Националната агенция за приходите“ се добавя „и Агенция „Митници“, а думата „има“ се заменя с „имат“.\n§ 5. \nВ чл. 10г се правят следните изменения и допълнения:\n1. Досегашният текст става ал. 1.\n2. Създава се ал. 2: \n„(2) С решение на Министерския съвет временно могат да бъдат освободени от заплащане на пътни такси по чл. 10, ал. 1 пътни превозни средства с чуждестранна регистрация, които преминават по платената пътна мрежа във връзка с изпълнение на междуправителствени и/или международни програми и споразумения.“ \n§ 6. \nВ чл. 10з се правят следните изменения и допълнения:\n1. В ал. 4, в изречение първо думите „24 месеца“ се заменят с „до 36 месеца“, накрая се добавя „на територията най-малко на четири държави членки“, създава се ново изречение второ: „Доставчици на ЕУЕПТ сключват договори, които покриват всички области на ЕУЕПТ в дадена държава членка, в рамките на 24-те месеца след сключването на първия договор в тази държава членка.“, а досегашните изречения второ и трето стават съответно изречения трето и четвърто.\n2. В ал. 9 се създава изречение четвърто: „Когато лицето, събиращо пътни такси, е интегрирано с доставчика на услуга за пътно таксуване, данните се използват с цел спазване на задълженията на лицето, събиращо пътни такси, към органите по приходите.“\n3. Създават се ал. 12 и 13: \n„(12) Когато в областите на ЕУЕПТ, включени в регистъра по ал. 1, се предоставят услуги за пътно таксуване от основен доставчик на услуги, възнаграждението на доставчиците на ЕУЕПТ и основните доставчици включва най-малко елементите, посочени в т. 1.2 от Приложение II на Регламент за изпълнение (ЕС) 2020/204. Размерът на възнаграждението на доставчиците на ЕУЕПТ може да се различава от възнаграждението на основните доставчици на услуги в случаите, когато:\n1. на основните доставчици е възложено предоставяне на специфични допълнителни дейности и услуги, които не се отнасят и не са приложими за доставчиците на ЕУЕПТ;\n2. от възнаграждението на доставчиците на ЕУЕПТ се предвижда приспадане на фиксирани такси, начислени от лицето, събиращо пътни такси, въз основа на разходите за експлоатация и поддръжка на Електронната система за събиране на пътни такси по чл. 10, ал. 1, включително разходи за достъп, предоставяне, интеграция или акредитация на услугата, когато такива разходи са възникнали и не са включени в пътната такса.\n(13) Когато върху дължимата пътна такса се начисляват данъци, мита или други такси, лицето, събиращо пътни такси, може да изиска доставчикът на ЕУЕПТ да издаде на ползвателя фактура от името и за сметка на лицето, събиращо пътната такса. Взаимодействието между потребителите на ЕУЕПТ и лицето, събиращо пътни такси, се ограничава единствено до процесите на фактуриране.“\n§ 7. \nВ чл. 10и, ал. 2 след думите „услуги за пътно таксуване“ се добавя „имат статут на основен доставчик на услуга и“.\n§ 8. \nВ чл. 37 се създава ал. 6:\n„(6) В поземлени имоти – публична държавна собственост, предвидени за изграждане на определени елементи на техническа инфраструктура – публична държавна собственост, въз основа на влязъл в сила подробен устройствен план могат да се разполагат и други елементи на техническа инфраструктура – публична държавна собственост, когато не се влошават условията за ползване и застрояване и изискванията за безопасност. За разрешаване на строителството в тези случаи засегнатите от съответния инвестиционен проект имоти не се предоставят за управление по реда на Закона за държавната собственост, а се изисква съгласуване със съответното ведомство или държавното предприятие, което управлява засегнатия имот – публична държавна собственост.“\n§ 9. \nВ допълнителните разпоредби се правят следните изменения и допълнения:\n1. В § 1: \nа) точка 20 се изменя така:\n„20. „Трансевропейска пътна мрежа“ е пътната транспортна инфраструктура, посочена в глава III, раздел 4 и Приложение I от Регламент (ЕС) 2024/1679 на Европейския парламент и на Съвета от 13 юни 2024 г. относно насоките на Съюза за развитието на трансевропейската транспортна мрежа, за изменение на регламенти (ЕС) 2021/1153 и (ЕС) № 913/2010 и за отмяна на Регламент (ЕС) № 1315/2013 (OB, L 2024/1679 от 28 юни 2024 г.), наричан по-нататък „Регламент (ЕС) 2024/1679“.“;\nб) създава се т. 20а: \n„20а. „Основна трансевропейска транспортна мрежа“ е транспортна инфраструктура, установена в съответствие с глава II от Регламент (ЕС) 2024/1679.“;\nв) създават се т. 57 – 62: \n„57. „Емисии на CO\n2\n от тежко превозно средство“ са специфичните емисии на CO\n2\n, предвидени в точка 2.3 от неговия информационен файл за клиента, както е определено в част II от Приложение IV към Регламент (ЕС) 2017/2400 на Комисията от 12 декември 2017 г. за изпълнение на Регламент (ЕО) № 595/2009 на Европейския парламент и на Съвета по отношение на определянето на емисиите на CO\n2\n и разхода на гориво на тежки превозни средства и за изменение на Директива 2007/46/ЕО на Европейския парламент и на Съвета и на Регламент (ЕС) № 582/2011 на Комисията (OB, L 349/1 от 29 декември 2017 г.).\n58. „Такса за инфраструктура“ е такса, налагана с цел да се възстановят разходите, направени в държава членка за изграждане, поддържане, експлоатация и развитие на инфраструктурата.\n59. „Такса за задръствания“ е такса, налагана с цел възстановяване на разходите, породени от задръстванията, и намаляване на задръстванията.\n60. „Задръстване“ е ситуация, при която обемът на трафика достига или надхвърля пропускателната способност на пътя.\n61. „Такса за външни разходи“ е такса, налагана с цел да се възстановят разходите, свързани с един или повече от следните фактори:\nа) замърсяване на въздуха;\nб) шумово замърсяване, причинено от трафик;\nв) емисии на въглероден диоксид, дължащи се на трафик.\n62. „Транспортен оператор“ е предприятие, което осъществява пътен превоз на пътници или стоки.“\n2. В § 1а накрая се поставя запетая и се добавя „и въвежда изисквания на Директива (ЕС) 2022/362 на Европейския парламент и на Съвета от 24 февруари 2022 г. за изменение на директиви 1999/62/ЕО, 1999/37/ЕО и (ЕС) 2019/520 относно таксуването на превозни средства за използване на определени инфраструктури. \n§ 10.\n Приложение № 2 към § 1, т. 19 от допълнителните разпоредби се изменя така:\n„Приложение № 2 към § 1, т. 19\n    \n        \n            \n            \nЕкологични категории ЕВРО на моторните превозни средства\n            \n        \n        \n            \n            \nПревозно средство ЕВРО 0\n            \n        \n        \n            \n            \nМаса на въглеродния оксид\n            (СО), g/kWh\n            \n            \n            \nМаса на въглеводородите\n            (HC), g/kWh\n            \n            \n            \nМаса на азотните оксиди (NO\nx\n), g/kWh\n            \n        \n        \n            \n            \n12,3\n            \n            \n            \n2,6\n            \n            \n            \n15,8\n            \n        \n        \n            \n            \nПревозно средство ЕВРО I и II\n            \n        \n        \n            \n            \n \n            \n            \n            \nМаса на въглеродния оксид (СО), g/kWh\n            \n            \n            \nМаса на въгле- водородите \n            (HC), \n            g/kWh\n            \n            \n            \nМаса на азотните оксиди (NО\nx\n), \n            g/kWh\n            \n            \n            \nМаса на праховите частици (РТ), \n            g/kWh\n            \n        \n        \n            \n            \nПС „ЕВРО I“\n            \n            \n            \n4,9\n            \n            \n            \n1,23\n            \n            \n            \n9,0\n            \n            \n            \n0,4\n(1)\n            \n        \n        \n            \n            \nПС „ЕВРО II“\n            \n            \n            \n4,0\n            \n            \n            \n1,1\n            \n            \n            \n7,0\n            \n            \n            \n0,15\n            \n        \n        \n            \n            \n            \nПревозни средства „ЕВРО III“/„ЕВРО IV“/„ЕВРО V“/„EEV“\n            \n            \n            \n        \n        \n            \n            \nСпецифичните маси на въглеродeн оксид, общи въглеводороди, азотни оксиди и прахови частици, определени чрез изпитването ECS, и непрозрачността на отработените газове, определена чрез изпитването ELR, не трябва да превишават следните стойности:\n(2)\n            \n        \n        \n            \n            \n \n            \n            \n            \nМаса на въглеродния оксид (СО), \n            g/kWh\n            \n            \n            \nМаса на въглеводородите (HC), \n            g/kWh\n            \n            \n            \nМаса на азотните оксиди (NO\nx\n), \n            g/kWh\n            \n            \n            \nМаса на праховите частици (РТ), \n            g/kWh\n            \n            \n            \nНепрозрачност на отработените газове, m\n-1\n            \n        \n        \n            \n            \nЕВРО III\n            \n            \n            \n2,1\n            \n            \n            \n0,66\n            \n            \n            \n5,0\n            \n            \n            \n0,10\n(3)\n            \n            \n            \n0,8\n            \n        \n        \n            \n            \nЕВРО IV\n            \n            \n            \n1,5\n            \n            \n            \n0,46\n            \n            \n            \n3,5\n            \n            \n            \n0,02\n            \n            \n            \n0,5\n            \n        \n        \n            \n            \nЕВРО V\n            \n            \n            \n1,5\n            \n            \n            \n0,46\n            \n            \n            \n2,0\n            \n            \n            \n0,02\n            \n            \n            \n0,5\n            \n        \n        \n            \n            \nEEV\n            \n            \n            \n1,5\n            \n            \n            \n0,25\n            \n            \n            \n2,0\n            \n            \n            \n0,02\n            \n            \n            \n0,15\n            \n        \n    \nГранични стойности на превозни средства ЕВРО VI\n    \n        \n            \n            \n \n            \n            \n            \nПределни стойности \n            \n        \n        \n            \n            \nСО\n            (mg/kWh)\n            \n            \n            \nTHC\n            (mg/kWh)\n            \n            \n            \nNMHC\n            (mg/kWh)\n            \n            \n            \nCH\n4\n            (mg/kWh)\n            \n            \n            \nNO\nx\n(4)\n            (mg/kWh)\n            \n            \n            \nNH\n3\n            (ppm)\n            \n            \n            \nМаса на праховите частици\n            (mg/kWh)\n            \n            \n            \nБрой на праховите частици\n            (mg/kWh)\n            \n        \n        \n            \n            \nWHSC (CI)\n            \n            \n            \n1 500\n            \n            \n            \n130\n            \n            \n            \n \n            \n            \n            \n \n            \n            \n            \n400\n            \n            \n            \n10\n            \n            \n            \n10\n            \n            \n            \n8,0 х 10\n11\n            \n        \n        \n            \n            \nWHTC (CI)\n            \n            \n            \n4 000\n            \n            \n            \n160\n            \n            \n            \n \n            \n            \n            \n \n            \n            \n            \n460\n            \n            \n            \n10\n            \n            \n            \n10\n            \n            \n            \n6,0 \nх\n 10\n11\n            \n        \n        \n            \n            \nWHTC (PI)\n            \n            \n            \n4 000\n            \n            \n            \n \n            \n            \n            \n160\n            \n            \n            \n500\n            \n            \n            \n460\n            \n            \n            \n10\n            \n            \n            \n10\n            \n            \n            \n6,0 \nх\n 10\n11\n            \n        \n    \nЗабележки:\nPI = принудително запалване\nCI = запалване чрез сгъстяване\n(1)\n Коефициент 1,7 се прилага към емисионните ограничения на прахови частици при двигатели с мощност 85 kW или по-малка.\n(2)\n Един цикъл на изпитване се състои от последователност от точки, като всяка точка се определя на основание на скорост и въртящ момент, когато двигателят е в установен режим на работа (изпитване ESC) или при неустановени работни условия (изпитвания ETC и ELR).\n(3)\n 0,13 за двигатели с работен обем на цилиндъра, по-малък от 0,7 dm\n3\n, и номинална честота на въртене, надвишаваща 3000 min\n-1\n. \n(4)\n Допустимото ниво на компонента NO\n2\n в граничната стойност на NO\nx\n може да се определи на по-късен етап.\n“\nЗаключителни разпоредби\n§ 11.\n В Закона за движението по пътищата (обн., ДВ, бр. 20 от 1999 г.; изм., бр. 1 от 2000 г., бр. 43 и 76 от 2002 г., бр. 16 и 22 от 2003 г., бр. 6, 70, 85 и 115 от 2004 г., бр. 79, 92, 99, 102, 103 и 105 от 2005 г., бр. 30, 34, 61, 64, 80, 82, 85 и 102 от 2006 г., бр. 22, 51, 53, 97 и 109 от 2007 г., бр. 36, 43, 69, 88 и 102 от 2008 г., бр. 74, 75, 82 и 93 от 2009 г., бр. 54, 98 и 100 от 2010 г., бр. 10, 19, 39 и 48 от 2011 г.; Решение № 1 на Конституционния съд от 2012 г. – бр. 20 от 2012 г.; изм., бр. 47, 53, 54, 60 и 75 от 2012 г., бр. 15 и 68 от 2013 г., бр. 53 и 107 от 2014 г., бр. 14, 19, 37, 79, 92, 95, 101 и 102 от 2015 г., бр. 13, 50, 81, 86, 98 и 101 от 2016 г., бр. 9, 11, 54, 58, 77 и 97 от 2017 г., бр. 2, 7, 17, 55, 59, 62, 77, 86 и 105 от 2018 г., бр. 13, 17 и 60 от 2019 г., бр. 51, 60, 69, 71, 104 и 109 от 2020 г., бр. 18 и 23 от 2021 г.; Решение № 3 на Конституционния съд от 2021 г. – бр. 26 от 2021 г.; изм., бр. 80 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 102 от 2022 г., бр. 14 от 2023 г.; Решение № 6 на Конституционния съд от 2023 г. – бр. 59 от 2023 г.; изм., бр. 65, 66, 67, 84 и 102 от 2023 г., бр. 13 и 41 от 2024 г.; Решение № 4 на Конституционния съд от 2025 г. – бр. 38 от 2025 г.) се правят следните изменения и допълнения: \n1. В чл. 189и:\nа) в ал. 2, т. 1 думите „собственика/ползвателя“ се заменят със „собственика“;\nб) в ал. 4 думите „по образец, утвърден от управителния съвет на агенцията“ се заменят с „по образец съгласно приложение № 2“.\n2. Приложение към чл. 99а става приложение № 1 към чл. 99а и се създава приложение № 2 към чл. 189и, ал. 4:\n„Приложение № 2 към чл. 189и, ал. 4\nОБРАЗЕЦ ЗА УВЕДОМИТЕЛНО ПИСМО\n[Име, адрес и телефонен номер на подателя] ...................................................................................... \n[Име и адрес на получателя] ................................................................................................................... \nУВЕДОМИТЕЛНО ПИСМО\nВъв връзка с неплащане на пътна такса, състояло се в Република България\nОтносно административно нарушение, извършено на дата ............................................................. , \nизразяващо се в неплащане на\n     пътна такса с превозно средство с регистрация\n     номер ..........................., фабрична марка .........................., модел ............................................. ,\nконстатирано от Агенция „Пътна инфраструктура“ и регистрирано в Електронната система за събиране на\nпътни такси ................................................................................................................................................. \n[Вариант 1] (1)\n    Вие сте регистриран(а) като притежател на свидетелството за регистрация на горепосоченото превозно средство.\n[Вариант 2] (1)\n    Държателят на свидетелството за регистрация на горепосоченото превозно средство твърди, че Вие сте управлявали превозното средство, когато е било извършено неплащане на пътна такса.\nСумата за глобата, дължима заради неплащането на пътна такса, възлиза на ............................ \n...........................................................................................................................  EUR/национална валута (1)\n     Крайният срок за плащане е .................................................................................................................. \n   Ако няма да заплатите наложената парична глоба, моля, попълнете приложения формуляр за отговор и го изпратете на посочения адрес.\nНастоящото писмо ще бъде обработено в съответствие с националното право на Република България. \nОтносима подробна информация, свързана с неплащането на пътна такса\nа) Данни относно превозното средство, което е използвано при неплащането на пътна такса:\nРегистрационен номер: ............................................................................................................................. \nДържава членка на регистрация: ............................................................................................................  \nФабрична марка и модел: ........................................................................................................................ \nб) Данни, свързани с неплащането на пътна такса:\nМясто, дата и време на неплащането на пътна такса: ...................................................................... \nЕстество и правна квалификация на неплащането на пътна такса: ................................................ \nПодробно описание на неплащането на пътна такса: ........................................................................ \nПозоваване на съответната(ите) правна(и) разпоредба(и): ............................................................... \nОписание или позоваване на доказателствата във връзка с неплащането на пътна такса: ....... \nФормуляр за отговор\n     \n(Моля, попълнете с главни печатни букви)\nА. Самоличност на водача:\n – Пълно име: ............................................................................................................................................. \n – Място и дата на раждане: ................................................................................................................... \n – Номер на свидетелството за управление на МПС: ....................................................................... , \nпредоставено на (дата): ......... в (място): ............................................................................................... \n – Адрес: ...................................................................................................................................................... \nБ. Въпроси:................................................................................................................................................... \n1. Превозното средство, фабрична марка ................, регистрационен номер , регистрирано ли е на Ваше име?\n.........................................................................................................................................................................  \n.......................................................................................................................................................  да/не (1)\nАко отговорът е „не“, притежателят на свидетелството за регистрация е: .................................... \n......................................................................................................................................................................... \n                                        (фамилно име, собствено име, адрес)\n2. Признавате ли, че не сте платили пътна такса? да/не (1) \n3. Ако отговорът е „не“, моля, посочете защо: ................................................................................... \nМоля, изпратете попълнения формуляр в срок от 60 дни от датата на настоящото уведомително писмо на \nследния орган или субект: ........................................................................................................................ \nна следния адрес: ....................................................................................................................................... \nИНФОРМАЦИЯ\nАко дължимата пътна такса не бъде платена в срока, посочен в настоящото уведомително писмо, случаят се препраща за разглеждане от компетентния орган на Република България ................................................................. \n       [име на държавата членка, на чиято територия е имало неплащане на пътна такса]. \nАко не бъде образувано производство за налагане на санкции по случая, ще бъдете уведомен(а) в срок от 60 дни след получаване на формуляра за отговор или на доказателството за плащане. (1)\n    \n—————\n    (1) Ненужното се заличава.\nАко бъде образувано производство за налагане на санкции по случая, се прилага следната процедура:\n      ............................................................................................................................................................................        \n[информация за начина и процедурата за обжалване на решението за образуване на производство за налагане на санкции по случая, наименование и адрес на органа, отговарящ за разглеждането на случая; краен срок за плащане: наименование и адрес на съответния орган, пред който може да бъде подадена жалба; краен срок за обжалване].\nЗащита на данните:\nВ съответствие с Регламент (ЕС) 2016/679 имате право да изисквате достъп до и коригиране или заличаване на личните данни или ограничаване на обработването на Вашите лични данни, или да възразите срещу обработването, както и право на преносимост на данните. Имате право да подадете жалба до Комисия за защита на личните данни с адрес: Република България, гр. София, бул. „Проф. Цветан Лазаров“ № 2.“\n§ 12.\n В едномесечен срок от влизането в сила на този закон Министерският съвет привежда в съответствие с него наредбата по чл. 10, ал. 7.\n§ 13.\n В 6-месечен срок от влизането в сила на този закон Министерският съвет изменя тарифата по чл. 10, ал. 6.\n§ 14.\n Законът влиза в сила от деня на обнародването му в „Държавен вестник“ с изключение на § 3, който влиза в сила 6 месеца след обнародването на закона в „Държавен вестник“.\nЗаконът е приет от 51-вото Народно събрание на 23 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n4219"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166333",
    "meta": [],
    "text": "УКАЗ № 129\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за движението по пътищата, приет от 51-вото Народно събрание на 23 юли 2025 г.\nИздаден в \nСофия на 31 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за движението по пътищата\n(обн., ДВ, бр. 20 от 1999 г.; изм., бр. 1 от 2000 г., бр. 43 и 76 от 2002 г., бр. 16 и 22 от 2003 г., бр. 6, 70, 85 и 115 от 2004 г., бр. 79, 92, 99, 102, 103 и 105 от 2005 г., бр. 30, 34, 61, 64, 80, 82, 85 и 102 от 2006 г., бр. 22, 51, 53, 97 и 109 от 2007 г., бр. 36, 43, 69, 88 и 102 от 2008 г., бр. 74, 75, 82 и 93 от 2009 г., бр. 54, 98 и 100 от 2010 г., бр. 10, 19, 39 и 48 от 2011 г.; Решение № 1 на Конституционния съд от 2012 г. – бр. 20 от 2012 г.; изм., бр. 47, 53, 54, 60 и 75 от 2012 г., бр. 15 и 68 от 2013 г., бр. 53 и 107 от 2014 г., бр. 14, 19, 37, 79, 92, 95, 101 и 102 от 2015 г., бр. 13, 50, 81, 86, 98 и 101 от 2016 г., бр. 9, 11, 54, 58, 77 и 97 от 2017 г., бр. 2, 7, 17, 55, 59, 62, 77, 86 и 105 от 2018 г., бр. 13, 17 и 60 от 2019 г., бр. 51, 60, 69, 71, 104 и 109 от 2020 г., бр. 18 и 23 от 2021 г.; Решение № 3 на Конституционния съд от 2021 г. – бр. 26 от 2021 г.; изм., бр. 80 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 102 от 2022 г., бр. 14 от 2023 г.; Решение № 6 на Конституционния съд от 2023 г. – бр. 59 от 2023 г.; изм., бр. 65, 66, 67, 84 и 102 от 2023 г., бр. 13 и 41 от 2024 г.; Решение № 4 на Конституционния съд от 2025 г. – бр. 38 от 2025 г.)\n§ 1. \nВ чл. 3 се правят следните изменения и допълнения:\n1. Алинея 1 се изменя така:\n„(1) Лицата, които стопанисват пътищата:\n1. ги поддържат изправни с необходимата маркировка и сигнализация за съответния клас път;\n2. организират движението по тях така, че да осигурят условия за безопасно придвижване и за опазване на околната среда от наднормен шум и от замърсяване от моторните превозни средства;\n3. при възникване на пътнотранспортно произшествие своевременно почистват пътното платно и в едномесечен срок заменят с нови повредените пътни знаци, пътни светофари и предпазни съоръжения и възстановяват пътната маркировка.“ \n2. Създава се ал. 1а:\n„(1а) Лицата по ал. 1 публикуват на интернет страниците си участъците от пътищата от пътната мрежа, които управляват, с информация за дружествата, на които е възложено тяхното поддържане, и възможностите за подаване на предложения и сигнали.“\n3. Създава се ал. 5:\n„(5) Пътни знаци, пътни светофари, маркировка и други пътни принадлежности, чието поставяне е било наложено поради временна промяна в организацията на движението или въвеждане на временни ограничения или забрани, трябва да бъдат демонтирани от стопанина на пътя, съответно от ръководителите, отговарящи за изпълнението на ремонтните дейности, веднага след като отпадне необходимостта от тях.“\n§ 2. \nВ чл. 7, ал. 4 след думите „платното за движение“ се добавя „или пътен знак с променящи се съобщения“, след думите „пътни знаци“ се добавя „или светлинни сигнали“ и накрая се добавя „или с пътния знак с променящи се съобщения“.\n§ 3. \nВ чл. 13 се създават ал. 3, 4 и 5:\n„(3) Върху пътните знаци, пътните светофари и другите средства за сигнализиране, както и върху конструкциите за закрепването им е забранено поставянето на предмети или устройства. \n(4) Плакати, агитационни материали, светещи тела, както и други средства за привличане на вниманието се поставят само на местата, определени от стопаните на пътя, и не трябва да:\n1. наподобяват на пътни знаци или средства за регулиране на движението;\n2. намаляват видимостта или ефективността на пътните знаци и другите средства за регулиране на движението;\n3. заслепяват участниците в движението.\n(5) Значението, видът, формата и цветовото оформяне на светлинните сигнали, на пътните знаци, на пътната маркировка, на другите средства за сигнализация, на опознавателните знаци, поставяни на превозното средство, както и на средствата за подаване \nна сигнали към участниците в движението \nот контролните органи се определят с наредба на Министерския съвет по предложение на министъра на вътрешните работи, министъра на регионалното развитие и благоустройството и министъра на транспорта и съобщенията.“\n§ 4. \nВ чл. 14 ал. 1 се изменя така:\n„(1) Техническите изисквания за прилагането на пътни знаци, пътна маркировка и пътни светофари при организиране на движението по пътищата, отворени за обществено ползване, се определят с наредба на министъра на регионалното развитие и благоустройството.“\n§ 5. \nВ чл. 20, ал. 2 изречение второ се изменя така: „Когато възникне опасност за движението, водачите са длъжни незабавно да намалят скоростта, а при необходимост – да предприемат аварийно спиране, като не извършват маневри, с които могат да застрашат своя живот или здраве, живота или здравето на други лица, както и да причинят значителни материални вреди.“\n§ 6. \nВ чл. 21 се правят следните изменения и допълнения:\n1. В ал. 1 таблицата се изменя така:\n„\n    \n        \n            \n            \nПътно   превозно средство от:\n            \n            \n            \nНаселено   място\n            \n            \n            \nИзвън   населено място\n            \n            \n            \nАвтомагистрала\n            \n            \n            \nСкоростен път\n            \n        \n        \n            \n            \nКатегория А, А2\n            \n            \n            \n50\n            \n            \n            \n90\n            \n            \n            \n140\n            \n            \n            \n120\n            \n        \n        \n            \n            \nКатегория А1 \n            \n            \n            \n50\n            \n            \n            \n80\n            \n            \n            \nзабранено\n            \n            \n            \nзабранено\n            \n        \n        \n            \n            \nКатегория В \n            \n            \n            \n50\n            \n            \n            \n90\n            \n            \n            \n140\n            \n            \n            \n120\n            \n        \n        \n            \n            \nКатегория В1 \n            \n            \n            \n50\n            \n            \n            \n70\n            \n            \n            \nзабранено\n            \n            \n            \nзабранено\n            \n        \n        \n            \n            \nКатегории ВЕ, С1, С1Е,   D, D1, D1E, DE \n            \n            \n            \n50\n            \n            \n            \n80\n            \n            \n            \n100\n            \n            \n            \n100\n            \n        \n        \n            \n            \nКатегории С и СЕ\n            \n            \n            \n50\n            \n            \n            \n80\n            \n            \n            \n90\n            \n            \n            \n90\n            \n        \n        \n            \n            \nКатегории Ткт\n            \n            \n            \n50\n            \n            \n            \n50\n            \n            \n            \nзабранено\n            \n            \n            \nзабранено\n            \n        \n        \n            \n            \nКатегории Ттм\n            \n            \n            \n50\n            \n            \n            \n–\n            \n            \n            \n–\n            \n            \n            \n–\n            \n        \n        \n            \n            \nКатегория АМ\n            \n            \n            \n45\n            \n            \n            \n45\n            \n            \n            \nзабранено\n            \n            \n            \nзабранено\n            \n        \n        \n            \n            \nСамоходни машини\n            \n            \n            \n40\n            \n            \n            \n40\n            \n            \n            \nзабранено\n            \n            \n            \nзабранено\n            \n        \n    \n“\n2. Създава се ал. 3:\n„(3) Забраната по ал. 1 и 2 се прилага и за средната скорост в определен участък от пътя.“\n§ 7. \nВ чл. 23, ал. 1 думите „да избегне удряне в него“ се заменят с „да спре зад него“.\n§ 8. \nВ чл. 36, ал. 2 думите „дясната част на платното за движение“ се заменят с „най-близката пътна лента по посока на движението“ и се създава изречение второ: „При повече от една пътна лента, предназначени за завиване наляво, и повече от една пътна лента по посока на движението след кръстовището навлизането се извършва по възможно най-краткия път в пътната лента, разположена по реда на пътните ленти преди кръстовището.“\n§ 9. \nВ глава втора се създава раздел IXa „Заобикаляне“ с чл. 43б:\n„Раздел IXa \nЗаобикаляне\nЧл. 43б. (1) Заобикалянето се извършва от лявата страна по посока на движението, а при невъзможност или при наличие на съответния пътен знак – и от дясната.\n(2) Водачът на заобикалящото пътно превозно средство е длъжен да пропусне пътните превозни средства, движещи се по пътната лента, която ще използва за заобикалянето.“\n§ 10.\n В чл. 51 се създава ал. 5:\n„(5) Забранено е:\n1. пресичането на релсов път извън железопътните прелези;\n2. самоволното вдигане на спусната бариера или заобикалянето й;\n3. превключването на предавките на превозното средство на железопътен прелез и преминаването му при изключени предавки; \n4. движението назад на железопътен прелез.“\n§ 11.\n В чл. 55, ал. 1, в изречение първо думите „автомобили и мотоциклети“ се заменят с „моторни превозни средства или състав от пътни превозни средства“ и числото „50“ се заменя със „70“, а в изречение второ след думите „други пътни превозни средства“ се добавя „и превозни средства, за които е предвидена забрана в чл. 21, ал. 1“.\n§ 12.\n В чл. 57 думите „автомагистралата има“ се заменят с „автомагистралата или скоростният път имат“.\n§ 13.\n В чл. 58 се правят следните изменения и допълнения:\n1. В т. 3 думите „се движи или“ се заличават.\n2. В т. 4 накрая се добавя „или в лентата за принудително спиране“.\n§ 14.\n В чл. 59, ал. 2 след думата „автомагистрала“ се добавя „или скоростен път“, а след думата „автомагистралата“ се добавя „или скоростния път“.\n§ 15.\n В глава втора наименованието на раздел XIV се изменя така: „Правила за движение в обособени зони“. \n§ 16.\n В глава втора, раздел XIV се създава чл. 62а:\n„Чл. 62а. В населено място може да се обособява „Зона 30“, в която максимално разрешената скорост на движение за пътни превозни средства е 30 km/h.“\n§ 17.\n В чл. 68 ал. 3 се изменя така:\n„(3) На водача на пътно превозно средство от редовните линии за обществен превоз на пътници е забранено да спира за качване и слизане на пътници извън обозначените с пътни знаци спирки. Качването и слизането на пътници от превозното средство е разрешено само когато превозното средство е неподвижно.“\n§ 18.\n В чл. 80 се правят следните изменения и допълнения:\n1. Досегашният текст става ал. 1 и в нея:\nа) в т. 1 след думата „жилетка“ се добавя „или светлоотразителни елементи върху видимата част на облеклото, позволяващи да бъде лесно забелязан“;\nб) създават се т. 3 и 4:\n„3. в тъмните часове на денонощието и/или при намалена видимост да управлява велосипеда с включена бяла или жълта светлина отпред;\n4. при пресичане на платното за движение на пешеходна пътека да слезе от велосипеда и да пресече на собствен ход.“\n2. Създава се ал. 2:\n„(2) На водача на велосипед е забранено:\n1. да превозва други лица върху велосипеда, освен деца до 6-годишна възраст или с тегло до 27 кг на специално предвидени и сертифицирани столчета или седалки, освен ако велосипедът е произведен за ползване от повече от едно лице;\n2. да превозва други лица върху велосипеда, ако е на възраст под 18 години;\n3. по време на движение да използва мобилен телефон, друго мобилно устройство за комуникация или друго средство, отклоняващо вниманието му, освен устройства, позволяващи използването им без участието на ръцете му;\n4. да води животни, ако се движи по платното за движение.“\n§ 19.\n Член 80а се изменя така:\n„Чл. 80а. (1) Водачът на индивидуално електрическо превозно средство е длъжен:\n1. да се движи по велосипедната инфраструктура, а при липса на такава – възможно най-близо до дясната граница на платното за движение;\n2. да се движи с изправно индивидуално електрическо превозно средство, което развива максимална скорост до 25 km/h;\n3. да ползва защитна каска;\n4. при намалена видимост да управлява индивидуалното електрическо превозно средство с включени светлини и да ползва светлоотразителна жилетка или светлоотразителни елементи върху видимата част на облеклото, позволяващи да бъде лесно забелязан;\n5. при пресичане на платното за движение да се придвижи съгласно правилата за движение по пътищата, съобразявайки се с приближаващите превозни средства и без да им отнема предимство, а ако пресича платното за движение на пешеходна пътека – да слезе от индивидуалното електрическо превозно средство и да пресече на собствен ход;\n6. да има валидна застраховка „Гражданска отговорност“ на автомобилистите по чл. 461, т. 1 от Кодекса за застраховането.\n(2) На водача на индивидуалното електрическо превозно средство е забранено да:\n1. управлява индивидуално електрическо превозно средство, което не е регистрирано по реда на ал. 4;\n2. развива скорост, по-висока от 25 km/h;\n3. се движи по пътища и улици, на които максимално разрешената скорост за движение на моторни превозни средства е над 50 km/h; ограничението не се прилага за улици с изградена велосипедна инфраструктура;\n4. се движи в зони, обозначени с пътен знак В9 – „Забранено е влизането на велосипеди“;\n5. се движи по улици, обозначени с пътен знак Г13 – „Пътна лента или платно за движение само на превозни средства от редовните линии“;\n6. се движи в тъмната част на денонощието; \n7. управлява превозното средство, без да държи кормилото с ръце или по начин, който създава опасност за останалите участници в движението, включително да извършва скокове или да го управлява на едно колело;\n8. превозва други лица;\n9. превозва, тегли или тласка предмети, които пречат на управлението на превозното средство или създават опасност за другите участници в движението;\n10. се движи успоредно до друго индивидуално електрическо превозно средство или двуколесно пътно превозно средство;\n11. се движи в непосредствена близост до друго пътно превозно средство или да се държи за него;\n12. управлява превозното средство по площите, предназначени само за пешеходци;\n13. използва мобилен телефон, друго мобилно устройство за комуникация или друго средство, отклоняващо вниманието му, освен устройства, позволяващи използването им без участието на ръцете му при управлението на индивидуално електрическо превозно средство;\n14. води животни;\n15. паркира превозното средство в паркове, градини, площади, детски и спортни площадки, зелени площи, площи, предназначени само за пешеходци, тротоари, както и на входовете към метростанции или сгради, спирки на наземния транспорт, пътеки за преминаване и пред рампи за достъп на хора с увреждания, освен на определените за това места.\n(3) Минималната възраст на водача за управление на индивидуално електрическо превозно средство е шестнадесет години.\n(4) С наредба на общинския съвет се определят:\n1. по-ниски максимално допустими скорости от определените в ал. 2, т. 1 и допълнителни ограничения за използване на индивидуални електрически превозни средства;\n2. редът за определяне на задължителните зони за паркиране на индивидуални електрически превозни средства, включително и максимално допустимия брой, както и условията и реда за тяхното предоставяне и ползване;\n3. условията и редът за регистрация на индивидуални електрически превозни средства.“\n§ 20.\n В чл. 81 в текста преди т. 1 думите „с изключение на индивидуално електрическо превозно средство“ се заличават.\n§ 21.\n В чл. 83 се създава ал. 4: \n„(4) При неизправна кормилна уредба или друга повреда, която не позволява теглене с твърда или гъвкава връзка, моторните превозни средства могат да се преместват само от автомобил или ремарке със специално предназначение за тази цел или с колесар със седлово прикачно устройство.“\n§ 22.\n В чл. 91 се правят следните изменения и допълнения:\n1. В ал. 3 след думата „средства“ се добавя „собственост“, след думите „Националното тол управление при Агенция „Пътна инфраструктура“, определени от председателя на управителния съвет на агенцията“ съюзът „и“ се заличава, а след думите „структури на Държавната комисия по сигурността на информацията, определени от председателя на комисията“ се добавя „структури на Държавна агенция „Технически операции“, определени от председателя на агенцията и“.\n2. В ал. 4 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“.\n3. Създават се ал. 4а и 4б:\n„(4а) Специален режим на движение ползват и моторните превозни средства на ведомствата и структурите по ал. 3 и 4, ползвани на основание договор за лизинг или финансов лизинг със или без право на закупуване, както и предоставени от министъра на финансите на основание чл. 3, ал. 5 от Закона за Националната агенция за приходите.\n(4б) При обявено бедствено положение доброволните формирования по чл. 41, ал. 1 от Закона за защита при бедствия могат да ползват специален режим на движение с моторни превозни средства, предназначени за предотвратяване или овладяване на бедствия, пожари и извънредни ситуации и отстраняване на последиците от тях. Кметът на общината определя със заповед моторните превозни средства, ползвани от доброволните формирования, предназначени за предотвратяване или овладяване на бедствия, пожари и извънредни ситуации и отстраняване на последиците от тях, които могат да ползват специален режим на движение.“\n§ 23.\n В глава втора наименованието на раздел XIX се изменя така: „Спиране. Престой. Паркиране. Пътно превозно средство, спряно поради повреда“.\n§ 24.\n В глава втора, в раздел XIX се създава чл. 92а:\n„Чл. 92а.(1)При спиране скоростта на движение на пътното превозно средство се намалява плавно. Рязкото спиране е забранено, освен ако това е необходимо за избягване на пътнотранспортно произшествие.\n(2) За пропускане на участниците в движението, които са с предимство, спирането се извършва в заеманата лента за движение.“\n§ 25.\n В чл. 98, ал. 2 се създава т. 7:\n„7. на сигнализирано и специално устроено място за престой на таксиметрови автомобили.“\n§ 26.\n В чл. 100, ал. 1 се правят следните изменения:\n1. В т. 4 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n2. Точка 6 се отменя.\n§ 27.\n В чл. 101, ал. 4 след думите „чл. 147, ал. 1“ се добавя „и чл. 127, ал. 4“.\n§ 28.\n В чл. 102 се създава ал. 3:\n„(3) Собственикът или ползвателят е длъжен да не допуска движението по път на пътно превозно средство, ако пътното превозно средство е с размери, маса или натоварване на ос, които надвишават нормите, определени с акт на министъра на регионалното развитие и благоустройството.“\n§ 29.\n В чл. 104а думите „мобилен телефон“ се заменят с „мобилно устройство за комуникация или друго мобилно устройство“, запетаята пред думата „освен“ и думите „на телефона“ се заличават, а след думите „ръцете му“ се добавя „или чрез системите за комуникация и управление, с които е оборудвано превозното средство“.\n§ 30.\n В чл. 106 се създават ал. 3 и 4:\n„(3) Водачите по ал. 1:\n1. направляват или водят превозното средство или животните в най-дясната част на пътното платно освен при заобикаляне, изпреварване и престрояване с цел завиване;\n2. управляват пътните превозни средства в колона не повече от две непосредствено едно след друго;\n3. при езда не водят друго животно отстрани и не се движат успоредно с друг ездач;\n4. не превеждат животни през пътя, ако това застрашава безопасността на движението.\n(4) Пътните превозни средства с животинска тяга могат да се управляват по платното за движение само от лица, които са на възраст не по-малка от 16 години.“\n§ 31.\n В чл. 113 се правят следните изменения и допълнения:\n1. В ал. 1:\nа) в т. 1 след думата „движение“ се добавя „да спрат, да се огледат наляво и надясно и“;\nб) точка 3 се изменя така:\n„3. да спазват сигналите на регулировчика и светлинните сигнали;“\nв) в т. 4 думите „от парапети или вериги“ се заличават;\nг) създават се т. 5 и 6:\n„5. да не използват мобилен телефон или друго мобилно устройство за комуникация или друго средство, отклоняващи вниманието им;\n6. да пропуснат приближаващите релсови превозни средства.“ \n2. В ал. 2 думите „т. 1, 2 и 4“ се заменят с „т. 1, 2, 4 и 5“.\n§ 32.\n В чл. 114 се създава т. 4: \n„4. да се движат в тунели и по мостове, когато няма изградени тротоари.“\n§ 33.\n В чл. 115 се създава ал. 3:\n„(3) На пешеходците е забранено да пресичат платното за движение непосредствено зад или пред спрял на спирка от редовните линии за обществен превоз на пътници автобус, трамвай или тролейбус.“\n§ 34.\n В чл. 116 думите „и към престарелите хора“ се заличават.\n§ 35.\n В чл. 117 след думата „деца“ се поставя запетая и се добавя „хора с увреждания на зрението, които се движат с бял бастун, хора с увреждания на слуха и зрението, които се движат с червено-бял бастун“ и думите „и да спре“ се заменят с „да предприеме аварийно спиране“.\n§ 36.\n В чл. 119, ал. 1 след думата „пропусне“ се добавя „сигнализиращите, че ще пресичат платното за движение на пешеходната пътека съгласно чл. 32, ал. 1“ и се поставя запетая. \n§ 37.\n В чл. 123, ал. 1 се правят следните изменения и допълнения:\n1. В т. 2, буква „е“ думите „консумира алкохолни напитки“ се заменят с „употребява алкохол и/или наркотични вещества или техни аналози“.\n2. В т. 3, буква „в“ след думите „дадените им указания“ се добавя „като не употребяват алкохол и/или наркотични вещества или техни аналози до пристигането на контролните органи“.\n§ 38.\n В чл. 125а, ал. 1, изречение второ думите „Ежемесечно до 25-о число на месеца“ се заменят с „Ежедневно“, а думите „през предходния месец“ се заличават.\n§ 39.\n В чл. 137в, ал. 2 в текста преди т. 1 думите „оборудвани със системи за обезопасяване“ се заменят със „задължително“. \n§ 40.\n В чл. 139 се правят следните изменения и допълнения:\n1. В ал. 2 т. 3 се отменя.\n2. В ал. 3 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n3. Създават се ал. 8 – 11:\n„(8) Движещите се по пътя пътни превозни средства от категории М1, М2, М3, N1, N2, N3, О2, О3, О4, както и моторните превозни средства от категории L5e, L6e и L7e по смисъла на чл. 4 от Регламент (ЕС) № 168/2013 се оборудват и с пожарогасители, определени с наредбата по чл. 140, ал. 2.\n(9) Трамвайните мотриси се оборудват с пожарогасители, изискващи се за превозните средства от категория М3. \n(10) Колесните трактори и друга самоходна техника, които се движат по пътищата, отворени за обществено ползване, се оборудват с пожарогасители, изискващи се за превозните средства от категория N2. \n(11) На пожарогасителите, с които са оборудвани движещите се по пътя пътни превозни средства по ал. 8 – 10, трябва да е извършено:\n1. сервизно обслужване в съответствие с изискванията на наредбата по чл. 129, ал. 9 от Закона за Министерството на вътрешните работи, което да е удостоверено със стикер, или\n2. обслужване в съответствие с националната нормативна уредба на друга държава, което да е удостоверено със стикер или маркировка, указващи датата (месец и година) на следващото обслужване.“\n§ 41.\n В чл. 140, ал. 2 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n§ 42.\n Създава се чл. 141а:\n„Чл. 141а. (1) По пътищата, отворени за обществено ползване, се допускат и моторни превозни средства, за които е издадено разрешение за временно движение и са предоставени табели с регистрационен номер, предназначени за придвижване на превозното средство. \n(2) Движението на превозно средство с разрешение за временно движение по пътищата, отворени за обществено ползване, се извършва при спазване на ограниченията за движение, маршрутите или условията за движение на превозните средства, отразени в разрешението.\n(3) Условията и редът за издаване и използване на разрешения за временно движение и на табели с регистрационен номер, както и редът за придвижване на превозни средства с тях се определят с наредбата по чл. 140, ал. 2.“\n§ 43.\n В чл. 143 се правят следните изменения и допълнения:\n1. В ал. 5 се правят следните изменения и допълнения:\nа) точка 2 се изменя така:\n„2. моторните превозни средства, предназначени за състезания по затворен маршрут;“\nб) създават се т. 6 и 7:\n„6. велосипедите с монтиран двигател (категория L1e-A), определени в чл. 4, т. 2, буква „а“, подбуква „i“, от Регламент (ЕС) № 168/2013;\n7. инвалидните колички с двигател.“\n2. Създава се ал. 5а:\n„(5а) Не подлежат на регистрация по реда на този закон: \n1. тролейбусите;\n2. верижните, строителните, селскостопанските и другите самоходни машини;\n3. трактори за селското и горското стопанство, които подлежат на регистрация по реда на Закона за регистрация и контрол на земеделската и горската техника;\n4. бавнодвижещите се превозни средства, както и тези, предназначени за теглене на вагони, използвани за развлекателна дейност; \n5. теглените от превозни средства по т. 4 вагони, използвани за развлекателна дейност;\n6. индивидуалните електрически превозни средства.“\n3. Алинея 6 се изменя така:\n„(6) Прекратяване на регистрацията на регистрирано пътно превозно средство се извършва по искане от собственика при: \n1. взето решение от лицензиран застраховател за изплащане на тотална щета за превозното средство; \n2. износ на превозното средство от Република България; \n3. приемане на превозното средство за разкомплектоване; \n4. съхраняване на превозното средство в частен имот, което обстоятелство се декларира; \n5. унищожаване на превозното средство при пожар или природно бедствие; \n6. регистрация на превозното средство в друга държава; \n7. конфискуване или отнемане в полза на държавата на превозно средство или при изоставено в полза на държавата превозно средство в предвидените в закон случаи;\n8. обявяване на превозното средство за издирване и отразяване на информацията в съответната автоматизирана информационна система на Министерството на вътрешните работи.“\n4. Създават се ал. 6а – 6г:\n„(6а) Със заявлението за прекратяване на регистрация собственикът на пътното превозно средство предоставя свидетелството за регистрация и табелите с регистрационен номер на превозното средство с изключение на случаите по ал. 6, т. 5 – 8.\n(6б) При прекратяване на регистрацията по ал. 6 в свидетелството за регистрация се отбелязва причината за прекратяване въз основа на представените от собственика документи.\n(6в) При липса на свидетелство за регистрация и/или липса на табелите с регистрационен номер тези обстоятелства се декларират и същите се обявяват за издирване с отразяване на информацията в съответната автоматизирана информационна система на Министерството на вътрешните работи.\n(6г) Регистрацията на регистрирано превозно средство въз основа на заявление от собственика се прекратява, когато са изпълнени съответните условия по ал. 6 – 6в.“\n5. В ал. 9 думите „автоматизираната информационна система“ се заменят с „Националния регистър на пътните превозни средства“, след думата „унищожаване“ съюзът „или“ се заменя със запетая, а думите „отнемане в полза на държавата“ се заменят с „конфискуване или отнемане в полза на държавата на превозно средство, или изоставено в полза на държавата превозно средство, в предвидените в закон случаи“.\n6. В ал. 10, в изречение първо думите „и се уведомява собственикът на пътното превозно средство“ и запетаята пред тях се заличават.\n7. Алинея 11 се изменя така:\n„(11) В случай на управление на превозно средство със служебно прекратена регистрация на основание ал. 10 или 15 табелите с регистрационен номер и част 2 на свидетелството за регистрация на пътното превозно средство се отнемат със съставянето на акта за установяване на административното нарушение, като редът за връщането им се определя с наредбата по чл. 140, ал. 2.“\n8. В ал. 15 думите „автоматизираната информационна система“ се заменят с „Националния регистър на пътните превозни средства“ и накрая се добавя „или в случаите, когато собственикът е починал и в шестмесечен срок от настъпване на това обстоятелство не е заявена промяна в данните за собственика“.\n9. В ал. 16 след думите „Министерството на вътрешните работи“ се поставя запетая, съюзът „и“ се заличава, а след думите „Изпълнителна агенция „Автомобилна администрация“ се добавя „и Агенция „Пътна инфраструктура“.\n10. В ал. 18 думите „автоматизираната информационна система“ се заменят с „Националния регистър на пътните превозни средства“.\n§ 44.\n В чл. 145а се правят следните изменения и допълнения:\n1. Алинея 3 се изменя така:\n„(3) При прекратяване на регистрация на превозно средство в случаите по чл. 143, ал. 6, когато табелите с регистрационен номер не са унищожени или не са обявени за издирване, заявлението за запазване на регистрационния номер се подава по реда на ал. 1.“\n2. В ал. 4 думите „до един месец“ се заменят с „до три месеца“, а след думата „табели“ се добавя „с регистрационен номер“.\n3. В ал. 5 думата „запазения“ се заменя със „запазените табели с регистрационен“, а думите „съответното звено „Пътна полиция“ се заменят със „съответния отдел/сектор „Пътна полиция“ при областната дирекция на Министерството на вътрешните работи“.\n§ 45.\n В чл. 147 се правят следните изменения и допълнения:\n1. В ал. 1 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n2. В ал. 3:\nа) в т. 2 думите „и превозните средства от категории М2 и М3, с изключение на къмпинг-автомобилите“ се заличават;\nб) в т. 4 след думата „категории“ се добавя „М2, М3“ и се поставя запетая, а след думите „с изключение на“ се добавя „къмпинг-автомобилите и“.\n3. Създава се ал. 9а:\n„(9а) Преглед за проверка на техническата изправност на пътно превозно средство се извършва след установяване на липсата на задължения на собственика или вписания в свидетелството за регистрация ползвател, както и на лицето, което представя пътното превозно средство за проверка на техническата изправност към датата на извършване на прегледа, за заплащане на глоба или имуществена санкция за извършено със същото превозно средство нарушение по този закон, наложена с влязло в сила наказателно постановление, фиш или електронен фиш. За наличието или липсата на задължение се извършва проверка чрез автоматизиран обмен на информация между информационната система по ал. 9 и информационната система за административнонаказателна дейност на Министерството на вътрешните работи, като условията, редът и начините за обмен на информация, видът и форматите на данните се определят с акт на министъра на вътрешните работи и на министъра на транспорта и съобщенията.“\n4. В ал. 10: \nа) думите „и знаци за периодичен преглед за проверка на техническата изправност“ и думите „собственика на пътното превозно средство, когато не се подменят“ се заличават; \nб) създават се изречения второ и трето: „В случаите, когато се извършва промяна в регистрацията на пътно превозно средство и се подменят табелите с регистрационен номер, Министерството на вътрешните работи уведомява по електронен път Изпълнителна агенция „Автомобилна администрация“ за издадените нови табели с регистрационен номер. Условията, редът и начините за обмен на информация, както видът и форматите на данните и използваните класификатори се определят с наредбата по чл. 140, ал. 2.“\n5. В ал. 13 в текста преди т. 1 думите „и знаци за периодичен преглед за проверка на техническата изправност“ се заличават.\n6. Създава се ал. 15:\n„(15) Формата на удостоверенията за техническа изправност се определя с наредба на министъра на транспорта и съобщенията в съответствие с изискванията на Директива 2014/45/ЕС при спазване на чл. 2, ал. 1 от Закона за електронното управление.“\n§ 46.\n В чл. 150а, ал. 2, т. 16 думите „колесни трактори (Ткт); към тази категория се приравняват и трамвайните мотриси (Ттм)“ се заменят с „трамвайна мотриса (Ттм)“.\n§ 47.\n В чл. 151 се правят следните изменения и допълнения:\n1. В ал. 9:\nа) в изречение първо думите „а от българските граждани, пребиваващи в друга държава извън Европейския съюз, не се изисква попълване на декларация по чл. 151, ал. 5 за удостоверяване на обичайно пребиваване в Република България“ се заличават;\nб) създава се ново изречение второ: „Наличието на необходимото завършено образование може да се доказва и чрез документ за завършено образование от по-висока степен от посоченото в ал. 2.“;\nв) досегашните изречения второ и трето стават съответно изречения трето и четвърто. \n2. Създава се ал. 10:\n„(10) Българските граждани, пребиваващи в друга държава извън Европейския съюз, държава – страна по Споразумението за Европейското икономическо пространство и Конфедерация Швейцария, при издаване на българско свидетелство за управление на моторно превозно средство подписват декларация, че обичайното им пребиваване не е в друга държава – членка на Европейския съюз, в друга държава – страна по Споразумението за Европейското икономическо пространство, или в Конфедерация Швейцария, и дали притежават свидетелство, издадено от държава – членка на Европейския съюз, или друга държава – страна по Споразумението за Европейското икономическо пространство, или Конфедерация Швейцария.“\n§ 48.\n В чл. 152 се правят следните изменения и допълнения:\n1. В ал. 1:\nа) в текста преди т. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“;\nб) в т. 2, буква „в“ след думите „ал. 2“ се добавя „и 3“;\nв) в т. 4 думите „буква „в“ се заменят с „букви „б“ и „в“, както и на водачите, които са лишени от правото да управляват моторно превозно средство на основание чл. 343г от Наказателния кодекс“. \n2. В ал. 3 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n3. В ал. 7 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n4. В ал. 9 думите „Разрешението по ал. 1, т. 3“ се заменят с „Разрешението по ал. 3“, а след думите „за това“ се добавя „не по-късно от 30 дни“.\n5. В ал. 10 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“, а думите „ал. 1, т. 3“ се заменят с „ал. 3“.\n6. В ал. 11, т. 5 думата „молба“ се заменя със „заявление“.\n7. В ал. 13 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n8. В ал. 16 думите „ал. 1, т. 3“ се заменят с „ал. 3“.\n9. В ал. 17, т. 6 думите „към които преподавателят има издадени удостоверения“ се заменят с „в които преподавателят е включен“.\n10. В ал. 18, т. 1 думата „молба“ се заменя със „заявление“.\n§ 49.\n В чл. 153 се правят следните изменения:\n1. В т. 3 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n2. В т. 4 думите „точките, потвърждаващи валидността на свидетелството за управление“ се заменят с „контролните точки за отчет на извършените нарушения“.\n§ 50.\n В чл. 153в се правят следните изменения:\n1. В ал. 1 и 2 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n2. В ал. 3 и 4 думите „министърът на транспорта, информационните технологии и съобщенията“ се заменят с „министърът на транспорта и съобщенията“.\n3. В ал. 5 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n4. В ал. 7, т. 6 думата „молба“ се заменя със „заявление“.\n§ 51.\n В чл. 154 се правят следните изменения и допълнения:\n1. В ал. 2 думите „категория С“ се заменят с „категория В“.\n2. В ал. 5 след думите „категория С1“ се добавя „или D1“.\n3. В ал. 6 думите „и със стаж като водачи с тези права не по-малко от една година“ се заличават.\n4. В ал. 7 думите „категории D1 и“ се заменят с „категория“, а думите „и със стаж като водачи с тези права не по-малко от една година“ се заличават.\n5. Създава се ал. 9:\n„(9) Изискването за наличие на стаж не се прилага при издаване на свидетелство за управление на моторно превозно средство в случаите на чл. 162, ал. 5, когато водачът е притежавал категорията, за която се явява на изпит, отразена в чуждото свидетелство за управление.“\n§ 52.\n В чл. 155 се правят следните изменения:\n1. В ал. 2 след думите „категория АМ“ запетаята и думите „а водач с право за управление на моторни превозни средства от категория С1 или С – и моторни превозни средства от категория Т – колесен трактор“ се заличават.\n2. Алинея 7 се изменя така:\n„(7) Водач с право за управление на моторни превозни средства от категория С1Е или СЕ има право да управлява и превозни средства от категория D1E, ако притежава правоспособност за управление на моторни превозни средства от категория D1, и от категория DE, ако притежава правоспособност за управление на моторни превозни средства от категория D.“\n§ 53.\n В чл. 156 след думите „самоходна машина“ се добавя „или колесен трактор“.\n§ 54.\n В чл. 157 се създават ал. 2а – 2в:\n„(2а) Водач, който няма наложени наказания за нарушение на правилата за движение по пътищата в продължение на 6 години, се отбелязва в Националния регистър за водачите и техните нарушения и наказания по чл. 165, ал. 1, т. 6 като „Водач на МПС без наказания“. \n(2б) На водача по ал. 2а не се отнемат контролни точки при налагане на наказание за нарушение, за което е предвидено отнемане на контролни точки, с изключение на нарушенията, за които е предвидено налагане на наказание лишаване от право да се управлява моторно превозно средство. \n(2в) Статутът „Водач на МПС без наказания“ се губи от водача, когато с влязло в сила наказателно постановление или с акт на съда му е наложено наказание лишаване от право да управлява моторно превозно средство.“\n§ 55.\n Създава се чл. 157а:\n„Чл. 157а. (1) Разрешение за допълнително обучение на водачите на моторни превозни средства за частично възстановяване броя на контролните точки се издава на физически или юридически лица, които са вписани в търговския регистър. Разрешението се издава от директора на Главна дирекция „Национална полиция“ на Министерството на вътрешните работи или от оправомощено от него длъжностно лице при условия и по ред, определени с наредбата по чл. 157, ал. 3.\n(2) За получаване на разрешение за провеждане на допълнително обучение на водачи на моторни превозни средства лицата по ал. 1 подават поотделно за всеки учебен кабинет, в който ще се провежда допълнителното обучение, заявление по образец, утвърден от министъра на вътрешните работи, и прилагат документ за платена такса в размер, определен с тарифа на Министерския съвет, когато плащането не е извършено по електронен път.\n(3) Разрешението по ал. 1 се издава, когато:\n1. учебният кабинет и учебно-техническите средства отговарят на изискванията и осигуряват извършването на обучението съгласно наредбата по чл. 157, ал. 3;\n2. преподавателите, които извършват обучението, притежават необходимите образование и квалификация съгласно изискванията на наредбата по чл. 157, ал. 3;\n3. обучението е организирано съгласно изискванията на наредбата по чл. 157, ал. 3.\n(4) Разрешението по ал. 1 се издава в едномесечен срок от подаване на заявлението и е за срок 5 години.\n(5) Директорът на Главна дирекция „Национална полиция“ на Министерството на вътрешните работи или оправомощено от него длъжностно лице с мотивирана заповед отказва издаване на разрешение, когато заявителят не отговаря на условията, посочени в наредбата по чл. 157, ал. 3, или не е заплатил таксата по ал. 2. Заповедта се съобщава и подлежи на обжалване по реда на Административнопроцесуалния кодекс.\n(6) Действието на разрешението се прекратява: \n1. с прекратяване на дейността на лицето; \n2. с изтичане на срока, за който е издадено; \n3. по искане на неговия притежател.\n(7) Министърът на вътрешните работи създава и поддържа регистър на издадените разрешения за допълнително обучение на водачи на моторни превозни средства.“\n§ 56.\n В чл. 159, ал. 1, т. 3 думите „точките, потвърждаващи валидността на свидетелството за управление“ се заменят с „контролните точки за отчет на извършените нарушения“.\n§ 57.\n В чл. 160, ал. 1 думите „което притежателят декларира в заявлението за издаване на дубликат“ се заменят с „което обстоятелство притежателят е декларирал съгласно чл. 8, ал. 2 от Закона за българските лични документи“.\n§ 58.\n В чл. 162 се правят следните изменения и допълнения:\n1. В ал. 1 думите „до 3 месеца“ се заменят с „до една година“.\n2. Алинея 7 се изменя така:\n„(7) Водач, притежаващ свидетелство за управление по чл. 161, т. 5, който е установил обичайното си пребиваване в Република България и извърши нарушение при управление на моторно превозно средство, за което е предвидено отнемане на контролни точки за отчет на извършените нарушения, е длъжен да подаде заявление за подмяна на свидетелството в 7-дневен срок от датата на влизане в сила на наказателното постановление, на фиша или на електронния фиш.“ \n3. В ал. 10 се създава изречение второ: „Проверка за валидността на свидетелства за управление на моторно превозно средство, издадени от държава – членка на Европейския съюз, се извършва и при контрол по спазването на правилата за движение от определени от министъра на вътрешните работи служби.“\n§ 59.\n В чл. 164а се правят следните изменения:\n1. В ал. 3 думите „и планове за действие за нейното изпълнение“ се заличават.\n2. В ал. 4 думите „и конкретните мерки“ и „за период 10 години“ се заличават.\n3. В ал. 7 думите „и на плана за действие за предходната година“ се заличават.\n4. В ал. 8 думите „министърът на транспорта, информационните технологии и съобщенията“ се заменят с „министърът на транспорта и съобщенията“ и думите „приемат секторни стратегии за безопасност на движението по пътищата, съгласувани с председателя на Държавна агенция „Безопасност на движението по пътищата“ се заменят с „разработват мерки от тяхна компетентност и ги предлагат за включване в плановете за действие по ал. 5 и 6“.\n§ 60.\n В чл. 164в, ал. 1, т. 3 след думите „Република България и“ се добавя „тригодишни“.\n§ 61.\n Създава се чл. 164д:\n„Чл. 164д. (1) За осъществяване на сътрудничеството по чл. 164в, ал. 1, т. 16 се създава Съвет за сътрудничество с научната и академичната общност, чийто състав се определя със заповед на председателя на Държавна агенция „Безопасност на движението по пътищата“.\n(2) Съветът по ал. 1:\n1. разглежда и оценява необходимостта от провеждане на научни изследвания в областта на безопасността на движението по пътищата;\n2. приема доклади за получените от научните изследвания резултати;\n3. дава предложения за развитие на учебната дейност и прилагане на научни подходи при изпълнение на политиката за безопасността на движението по пътищата.\n(3) Председателят на Държавна агенция „Безопасност на движението по пътищата“ утвърждава:\n1. научни области и изследователски теми за извършване на научни изследвания в областта на безопасността на движението по пътищата по предложение на съвета по ал. 2; утвърдените области и теми се публикуват на интернет страница на агенцията до края на април на всяка календарна година;\n2. ред за разглеждане и подбор на предложения за финансиране на научни изследвания от изследователи и изследователски колективи;\n3. списък на одобрените от Съвета по ал. 1 изследователски проекти за реализиране, който се публикува до края на ноември на интернет страницата на агенцията.“\n§ 62.\n Създава се чл. 164е:\n„Чл. 164е. (1) Държавна агенция „Безопасност на движението по пътищата“ изготвя и внася в Народното събрание на всеки 6 месеца доклад за състоянието на пътната безопасност в Република България.\n(2) Докладът по ал. 1 съдържа:\n1. анализ на пътнотранспортните произшествия и статистика за броя на загиналите и ранените;\n2. оценка на ефективността от предприетите мерки от страна на органите по чл. 164в, ал. 2 за предходния 6-месечен период;\n3. информация за изпълнението на стратегически и програмни документи в областта на пътната безопасност;\n4. предложения и препоръки към държавни и местни органи за законодателни, организационни и административни мерки, ако такива са необходими;\n5. други данни и анализи, необходими за представянето на обективна оценка на състоянието на пътната безопасност за предходния 6-месечен период.\n(3) Докладът по ал. 1 се изготвя в едномесечен срок след изтичане на срока по ал. 1.“\n§ 63.\n В чл. 165 се правят следните изменения и допълнения:\n1. В ал. 1 т. 10 се изменя така: \n„10. контролират спазването на изискванията за провеждане на допълнителното обучение на водачите на моторни превозни средства, включително изискванията към материалната база, спазването на изискванията към преподавателите, провеждащи допълнително обучение, изпълнението на учебните програми за провеждане на допълнително обучение по чл. 157, ал. 3, както и присъствието на обучаваните, като извършват проверки по документи и на място;“.\n2. В ал. 2:\nа) в т. 5 думите „отвеждат в“ се заменят със „съпровождат до“;\nб) в т. 10 след думата „служебно“ се добавя „или по искане на собственика“; \nв) създават се т. 13 – 16:\n„13. имат право да извършват контрол по спазване на правилата за движението по пътищата и с необозначени служебни моторни превозни средства;\n14. имат право при извършване на контрола да връчват на водача и пътниците невръчени електронни фишове и дигитални образи на наказателни постановления за нарушения на този закон или на Кодекса за застраховането;\n15. имат право на достъп до учебните форми, в които се провежда допълнително обучение на водачите на моторни превозни средства;\n16. осъществяват контрол за спазване на ограниченията за придвижване на превозни средства с разрешение за временно движение.“\n3. Създават се ал. 4 и 5:\n„(4) Информацията за изтърпените наказания от водачите на превозни средства се съхранява в информационните фондове за срок не по-кратък от 10 години.\n(5) Условията и редът за регистрирането, отчета и анализа на пътнотранспортните произшествия, посетени или разследвани от оправомощените за това органи, се определят с акт на министъра на вътрешните работи.“\n§ 64.\n В чл. 166 се правят следните изменения и допълнения:\n1. В ал. 1:\nа) в текста преди т. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\nб) създават се т. 7 – 9:\n„7. спазването на изискванията по чл. 26, ал. 2, т. 1, буква „а“ от Закона за пътищата за пътни превозни средства, предназначени за извършване на обществен превоз на пътници и товари или превоз за собствена сметка;\n8. спазването на изискванията по чл. 139, ал. 1, т. 2 за масата и натоварването на ос на пътните превозни средства, предназначени за извършване на обществен превоз на пътници и товари или превоз за собствена сметка;\n9. спазването на изискванията за наличен и сключен действащ договор за задължителна застраховка „Гражданска отговорност“ на автомобилистите за пътни превозни средства, предназначени за извършване на обществен превоз на пътници и товари или превоз за собствена сметка.“\n2. В ал. 2:\nа) в текста преди т. 1 думите „министъра на транспорта, информационните технологии и съобщенията“ се заменят с „министъра на транспорта и съобщенията“;\nб) в т. 1 след думите „превоз за собствена сметка“ се поставя запетая и се добавя „пътните превозни средства от категории Т1b, Т2b, Т3b, Т4.1b, Т4.2b, Т4.3b“;\nв) в т. 3 и 4 думите „министъра на транспорта, информационните технологии и съобщенията“ се заменят с „министъра на транспорта и съобщенията“;\nг) създават се т. 12 – 14: \n„12. съставят и връчват актове за установяване на административни нарушения по чл. 177, ал. 3, т. 1 от този закон, както и по чл. 53, ал. 1, т. 2 от Закона за пътищата за пътни превозни средства, предназначени за извършване на обществен превоз на пътници и товари или превоз за собствена сметка;\n13. предоставят възможност за картово плащане на съответните такси по чл. 28 от Закона за пътищата за пътни превозни средства, предназначени за извършване на обществен превоз на пътници и товари или превоз за собствена сметка;\n14. съставят и връчват актове за установяване на административни нарушения по чл. 638, ал. 4 или 6 от Кодекса за застраховането за пътни превозни средства, предназначени за извършване на обществен превоз на пътници и товари или превоз за собствена сметка.“ \n3. Създава се нова ал. 3:\n„(3) Във връзка с осъществяване на дейността по ал. 1 и 2 се извършва обмен на информация между Изпълнителна агенция „Автомобилна администрация“ и Министерството на вътрешните работи по електронен път, като условията, редът и начините за обмен на информация, видът и форматите на данните се определят с акт на министъра на вътрешните работи и на министъра на транспорта и съобщенията.“\n§ 65.\n Създава се чл. 166\n1\n: \n„Чл. 166\n1\n. (1) Агенция „Пътна инфраструктура“ предоставя на Изпълнителна агенция „Автомобилна администрация“ информация, установена чрез електронната система за събиране на пътни такси по чл. 10, ал. 1 от Закона за пътищата, за регистрационните номера на пътните превозни средства, предназначени за извършване на обществен превоз на пътници и товари или превоз за собствена сметка, преминали по платената пътна мрежа на Република България, с цел осъществяване на контрол за наличие на сключен и действащ договор за задължителна застраховка „Гражданска отговорност“ на автомобилистите. \n(2) Изпълнителна агенция „Автомобилна администрация“ извършва проверка на пътните превозни средства, предназначени за извършване на обществен превоз на пътници и товари или превоз за собствена сметка, преминаващи по републиканската пътна мрежа, за наличие на действащ договор за задължителна застраховка „Гражданска отговорност“ на автомобилистите чрез обмен на информация с Гаранционния фонд по чл. 518 от Кодекса за застраховането. \n(3) При установена по реда на ал. 2 липса на действащ договор за задължителна застраховка „Гражданска отговорност“ на автомобилистите Агенция „Пътна инфраструктура“ предоставя на Изпълнителна агенция „Автомобилна администрация“ статични изображения във вид на снимков материал от преминаването, засечено от електронната система за събиране на пътни такси по чл. 10, ал. 1 от Закона за пътищата, представляващи доказателство за движението на пътното превозно средство по републиканската пътна мрежа на датата и часа от снимката, която съдържа и уникален идентификатор на техническото средство, извършило заснемането по реда на чл. 167а, ал. 5.\n(4) Обменът на информация по ал. 1 и 3 се извършва при условия и по ред, определени с инструкцията по чл. 167а, ал. 7.“\n§ 66.\n В чл. 167 се правят следните изменения и допълнения:\n1. В ал. 2:\nа) в т. 1 след думите „правилата за паркиране“ се добавя „и престой“, след думите „електрически превозни средства“ се добавя „и велосипеди“, а думите „движещи се по велосипедната инфраструктура“ се заличават;\nб) в т. 2 накрая се добавя „и могат да преместват или да нареждат да бъде преместено паркирано в нарушение пътно превозно средство на отговорно пазене на предварително публично оповестено място без знанието на неговия собственик или на упълномощения от него водач“;\nв) създава се т. 5:\n„5. регистрират индивидуални електрически превозни средства и контролират изпълнението на разпоредбата на чл. 80а.“\n2. В ал. 3 думите „Общата маса, осовото натоварване и габаритните размери“ се заменят с „Размерите, масата и натоварването на ос“.\n3. В ал. 3б, т. 2 думите „чл. 179, ал. 3 и 3а“ се заменят с „чл. 177, ал. 3, т. 1 и чл. 179, ал. 3 и 3а от този закон, както и по чл. 53, ал. 1, т. 2 от Закона за пътищата“.\n§ 67.\n В чл. 167а се правят следните изменения и допълнения:\n1. Алинея 1 се изменя така:\n„(1) Агенция „Пътна инфраструктура“ чрез електронната система за събиране на пътни такси осъществява контрол върху:\n1. заплащането на съответната такса по чл. 10, ал. 1 от Закона за пътищата;\n2. спазване на изискванията по чл. 26, ал. 2, т. 1, буква „а“ от Закона за пътищата;\n3. спазване на изискванията по чл. 139, ал. 1, т. 2 за масата и натоварването на ос на пътните превозни средства;\n4. спазване на изискванията за наличен и сключен действащ договор за задължителна застраховка „Гражданска отговорност“ на автомобилистите;\n5. спазване на задълженията по чл. 147, ал. 1.“\n2. В ал. 2:\nа) в т. 2 думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в от този закон и чл. 53, ал. 1, т. 2 от Закона за пътищата“;\nб) точка 3 се изменя така:\n„3. осъществяват контрол по спазване на:\nа) задълженията за заплащане на таксите по чл. 10, ал. 1 от Закона за пътищата;\nб) изискванията по чл. 26, ал. 2, т. 1, буква „а“ от Закона за пътищата;\nв) изискванията по чл. 139, ал. 1, т. 2 за размерите, масата и натоварването на ос на пътните превозни средства;“\nв) точка 4 се изменя така:\n„4. предоставят възможност за картово плащане на съответните такси по чл. 10, ал. 2, чл. 10а, ал. 2, чл. 10б, ал. 5 и чл. 28 от Закона за пътищата;“\nг) в т. 8 думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в от този закон и чл. 53, ал. 1, т. 2 от Закона за пътищата“; \nд) създават се т. 9 и 10:\n„9. осъществяват контрол по спазване на задълженията по чл. 147, ал. 1 и съставят и връчват актове за установяване на административни нарушения по чл. 181, т. 1;\n10. осъществяват контрол относно спазване на изискванията за наличен и сключен действащ договор за задължителна застраховка „Гражданска отговорност“ на автомобилистите и съставят и връчват актове за установяване на административни нарушения по чл. 638, ал. 1, 3, 4 и 6 от Кодекса за застраховането.“\n3. Създават се ал. 2а – 2в:\n„(2а) При изпълнение на функциите по ал. 2, т. 9 определените от председателя на управителния съвет на Агенция „Пътна инфраструктура“ длъжностни лица имат достъп до информационната система по чл. 147, ал. 9 на Изпълнителна агенция „Автомобилна администрация“.\n(2б) Осъществяването на контрол за наличие на сключен и действащ договор за задължителна застраховка „Гражданска отговорност“ на автомобилистите и осъществяване на административнонаказателна дейност от органите по ал. 2, т. 10 във връзка с чл. 638, ал. 4 или 6 от Кодекса за застраховането се извършва чрез информация, установена чрез електронната система за събиране на пътни такси по чл. 10, ал. 1 от Закона за пътищата, за регистрационните номера на пътните превозни средства, преминали по платената пътна мрежа на Република България.\n(2в) Агенция „Пътна инфраструктура“ извършва проверка на пътните превозни средства по ал. 1 за наличие на действащ застрахователен договор за задължителна застраховка „Гражданска отговорност“ на автомобилистите чрез обмен на информация с Гаранционния фонд по чл. 518 от Кодекса за застраховането.“\n4. Алинея 3 се изменя така:\n„(3) Електронната система за събиране на пътни такси по чл. 10, ал. 1 от Закона за пътищата създава доклади за всяко от установените нарушения по чл. 177, ал. 3, т. 1, чл. 179, ал. 3 – 3в от този закон и чл. 53, ал. 1, т. 2 от Закона за пътищата, към които автоматично се прилагат данни от измервания за масата и натоварването на ос на пътните превозни средства в случаите по чл. 177, ал. 3, т. 1 от този закон или по чл. 53, ал. 1, т. 2 от Закона за пътищата, статични изображения във вид на снимков материал и/или динамични изображения – видеозаписи. Докладите заедно с приложените към тях данни от измервания за масата и натоварването на ос на пътното превозно средство, статични изображения във вид на снимков материал и/или динамични изображения – видеозаписи, представляват доказателства за отразените в тях обстоятелства относно пътното превозно средство, неговата табела с регистрационен номер, неговите маса и натоварване на ос, датата, часа и мястото на движение по участък от път, включен в обхвата на платената пътна мрежа, и местонахождението на техническото средство – част от системата.“\n5. Създава се ал. 3а:\n„(3а) Електронната система за събиране на пътни такси по чл. 10, ал. 1 от Закона за пътищата създава доклади за всяко едно от установените нарушения по чл. 181, т. 1 от този закон и по чл. 638, ал. 4 или 6 от Кодекса за застраховането. Към създадените доклади автоматично се прилагат статични изображения във вид на снимков материал и/или динамични изображения – видеозаписи, както и данни за наличие на сключен и действащ договор за задължителна застраховка „Гражданска отговорност“ на автомобилистите. Докладите, заедно с приложените към тях данни и статични изображения във вид на снимков материал и/или динамични изображения – видеозаписи, представляват доказателства за отразените в тях обстоятелства относно пътното превозно средство, неговата табела с регистрационен номер, датата, часа и мястото на движение по участък от път, включен в обхвата на платената пътна мрежа, местонахождението на техническото средство – част от системата, и наличието на сключен и действащ договор за задължителна застраховка „Гражданска отговорност“ на автомобилистите.“\n6. Създава се ал. 3б:\n„(3б) Техническите средства на електронната система по ал. 3, които се използват за измерване на размерите, масата и натоварването на ос на пътните превозни средства се калибрират на всеки 6 месеца от лаборатория за калибриране, акредитирана от Изпълнителна агенция „Българска служба за акредитация“ при условията и по реда на Закона за националната акредитация на органи за оценяване на съответствието или от национални органи за акредитация по чл. 5а, ал. 2 от същия закон.“\n7. В ал. 4, изречение първо и трето думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в, чл. 181, т. 1 от този закон, по чл. 53, ал. 1, т. 2 от Закона за пътищата и по чл. 638, ал. 4 или 6 от Кодекса за застраховането“. \n8. Алинея 5 се изменя така:\n„(5) Органите по чл. 165, 166 и чл. 167, ал. 3 – 3б съгласно тяхната компетентност имат право на автоматизиран достъп до електронната система по ал. 3 и до информационната система по ал. 4 за целите на осъществявания контрол върху спазването на:\n1. задължението за заплащане на съответната такса по чл. 10, ал. 1 от Закона за пътищата;\n2. изискванията по чл. 26, ал. 2, т. 1, буква „а“ от Закона за пътищата;\n3. изискванията по чл. 139, ал. 1, т. 2 за масата и натоварването на ос на пътните превозни средства;\n4. изискването за наличие на сключен и действащ договор за задължителна застраховка „Гражданска отговорност“ на автомобилистите;\n5. задължението за извършен задължителен периодичен преглед за проверка на техническа изправност по чл. 147, ал. 1 на движещите се по пътя пътни превозни средства.“\n9. В ал. 6 след думите „броя оси“ се поставя запетая, а думите „и екологична категория“ се заменят с „екологична категория ЕВРО, и за превозни средства с обща техническа допустима максимална маса над 3,5 тона – клас емисии СО\n2\n и специфични емисии СО\n2\n“.\n10. В ал. 7 след думите „информационната система по ал. 4“ съюзът „и“ се заличава и се поставя запетая, след думите „Министерството на вътрешните работи“ се добавя „и Изпълнителна агенция „Автомобилна администрация“, а накрая се добавя „и министъра на транспорта и съобщенията“.\n§ 68.\n Създава се чл. 167а\n1\n:\n„Чл. 167а\n1\n. (1) Електронната система за събиране на пътни такси по чл. 10, ал. 1 от Закона за пътищата, освен докладите по чл. 167а, ал. 3 от този закон, създава доклади и за секционен контрол на средната скорост. За всяко установено превишаване на средната скорост за съответния контролиран участък от пътя автоматично се прилагат статични изображения във вид на снимков материал и/или динамични изображения – видеозаписи. Докладите заедно с приложените към тях статични изображения във вид на снимков материал и/или динамични изображения – видеозаписи, представляват доказателства за отразените в тях обстоятелства относно пътното превозно средство, неговия регистрационен номер, датата, часа, посоката на движение, установената средна скорост на движение в контролирания участък от пътя и местонахождението на техническите средства – част от системата.\n(2) Електронната система по ал. 1 осъществява обмен на информация с автоматизирани информационни системи на Министерството на вътрешните работи с цел предоставяне на докладите по ал. 1, за осъществяване на административнонаказателна дейност от органите по чл. 165.\n(3) Обменът на информация и условията и редът за достъп до електронната система по ал. 1 с цел налагане на наказания за превишаване на средната скорост в контролиран участък от пътя се уреждат с инструкцията по чл. 167а, ал. 7.“\n§ 69.\n Създава се чл. 167а\n2\n:\n„Чл. 167а\n2\n. (1) С цел осъществяване на контрол за наличие на сключен и действащ договор за задължителна застраховка „Гражданска отговорност“ на автомобилистите и осъществяване на административнонаказателна дейност от органите по чл. 165 от този закон във връзка с чл. 638, ал. 4 или 6 от Кодекса за застраховането, Агенция „Пътна инфраструктура“ предоставя на Министерството на вътрешните работи информация, установена чрез електронната система за събиране на пътни такси по чл. 10, ал. 1 от Закона за пътищата, за регистрационните номера на пътните превозни средства, преминали по платената пътна мрежа на Република България.\n(2) Министерството на вътрешните работи извършва проверка на пътните превозни средства по ал. 1 за наличие на действащ застрахователен договор за задължителна застраховка „Гражданска отговорност“ на автомобилистите чрез обмен на информация с Гаранционния фонд по чл. 518 от Кодекса за застраховането.\n(3) При установена по реда на ал. 2 липса на действащ застрахователен договор за задължителна застраховка „Гражданска отговорност“ на автомобилистите Министерството на вътрешните работи получава от Агенция „Пътна инфраструктура“ статични изображения във вид на снимков материал от преминаването, засечено от електронната система за събиране на пътни такси по чл. 10, ал. 1 от Закона за пътищата, представляващи доказателство за движението на пътното превозно средство по републиканската пътна мрежа на датата и часа от снимката, която съдържа и уникален идентификатор на техническото средство, извършило заснемането. \n(4) Обменът на информация по ал. 1 и 3 се извършва при условия и по ред, определени с инструкцията по чл. 167а, ал. 7.“\n§ 70.\n В чл. 167в, ал. 1 се създава т. 4:\n„4. могат да изграждат, въвеждат в експлоатация, използват и поддържат автоматизирани технически средства или системи, заснемащи или записващи датата, точния час на нарушението и регистрационния номер на моторното превозно средство, с което е извършено нарушение по този закон, както и друга информация, необходима за обработка на нарушението.“\n§ 71.\n Създава се чл. 167г:\n„Чл. 167г. (1) Общините, в които са въведени в експлоатация автоматизирани технически средства или системи по чл. 167в, ал. 1, т. 4, осъществяват чрез единна информационна система на съответната община автоматизиран обмен на данни с информационни системи на Министерството на вътрешните работи за извършване на административнонаказателна дейност от органите по чл. 165. От общините се предоставят всички необходими данни за пътното превозно средство, установеното нарушение, както и друга относима информация, необходима за осъществяване на административнонаказателната дейност.\n(2) Длъжностни лица от съответната община или район, определени със заповед на кмета на общината или района, при извършването на административни услуги на гражданите връчват електронни фишове за наложени наказания по този закон, издадени от Министерството на вътрешните работи. \n(3) Условията и редът за съгласуване при изграждане, въвеждане в експлоатация, използване и поддържане на автоматизирани технически средства или системи по чл. 167в, ал. 1, т. 4 и за обмена на информация и форматите на предоставяните данни за налагане на наказания от органите по чл. 165, както и редът за обмен на информация за осъществяване на връчването по ал. 2 се определят с наредба, издадена от министъра на вътрешните работи.“\n§ 72.\n В чл. 169 се създава ал. 4:\n„(4) Във връзка с осъществяването на контрола по ал. 1 се осъществява обмен на информация между служба „Военна полиция“ към министъра на отбраната и Министерството на вътрешните работи по електронен път. Условията, редът и начините за обмен на информация, видът и форматите на данните се определят с акт на министъра на вътрешните работи и министъра на отбраната.“\n§ 73.\n В чл. 170 се правят следните изменения и допълнения:\n1. Създава се нова ал. 4:\n„(4) Длъжностни лица от Министерството на вътрешните работи, изпълняващи служебните си задължения в униформено облекло, могат да осъществяват контролните си функции по този закон и от необозначени служебни моторни превозни средства на Министерството на вътрешните работи за нарушения, с които се създава непосредствена опасност за движението. Контролът от необозначени служебни моторни превозни средства може да се извършва и с автоматизирани технически средства и системи. Сигналите за спиране, които се подават от движещи се необозначени служебни моторни превозни средства, са едновременно светлинен сигнал с проблясваща синя светлина, специален звуков сигнал или постоянно светещ или мигащ надпис „ПОЛИЦИЯ!“ и текст с указания към водача на български и английски език, или през високоговорителната уредба на моторното превозно средство.“\n2. Досегашните ал. 4 и 5 стават съответно ал. 5 и 6.\n3. Досегашната ал. 6 става ал. 7 и в нея думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n4. Досегашната ал. 7 става ал. 8.\n§ 74.\n В чл. 171 се правят следните изменения и допълнения:\n1. В т. 1:\nа) в буква „г“ думите „до решаване на въпроса за отговорността му, но за не повече от един месец“ се заменят с „до отстраняване на нарушението, но за не повече от 12 месеца“;\nб) в буква „е“ думите „сключена валидна застраховка“ се заменят с „информация за сключена валидна застраховка, но за не повече от 6 месеца“;\nв) създават се букви „з“ и „и“:\n„з) извън случаите по букви „а“ – „ж“, който при управление на моторно превозно средство е извършил нарушение по този закон, за което е предвидено налагане на наказание лишаване от право да се управлява моторно превозно средство – до решаване на въпроса за отговорността му, но за не повече от:\nаа) един месец – за нарушението по чл. 182, ал. 1, т. 5, ал. 2, т. 6 и чл. 183, ал. 6 и 7;\nбб) три месеца – за нарушенията по чл. 175, ал. 1 и 5, чл. 177, ал. 5, чл. 178ж, ал. 1, чл. 182, ал. 1, т. 6, ал. 3, т. 6, чл. 182, ал. 4 и чл. 183, ал. 8;\nвв) три месеца – за нарушенията чл. 182, ал. 3а в случаите по чл. 182, ал. 1, т. 6, ал. 3, т. 6;\nгг) 6 месеца – за нарушенията по чл. 175, ал. 2 и ал. 3, чл. 176, ал. 1, чл. 178ж, ал. 2 и чл. 182, ал. 5;\nдд) 12 месеца – за нарушенията по чл. 175, ал. 4, чл. 175а, ал. 1, чл. 176, ал. 2;\nее) 18 месеца – за нарушенията по чл. 175а, ал. 2;\nи) който извърши нарушение, за което се предвижда отнемане на контролни точки при управление на моторно превозно средство със свидетелство за управление на моторно превозно средство, издадено по реда на чл. 161, т. 5, и е установил обичайното си пребиваване в Република България – до подмяната на свидетелството му за управление на моторно превозно средство с българско;“.\n2. В т. 2:\nа) буква „а“ се изменя така:\n„а) когато пътното превозно средство има опасна неизправност, както и когато съдържанието на вредни вещества в изгорелите газове или шумът са над установените норми, или конструкцията му е изменена без съответното разрешение, или когато моторното превозно средство е със снети шумозаглушители – до отстраняване на неизправността;“\nб) буква „б“ се изменя така:\n„б) когато пътното превозно средство превозва опасен товар, но не отговаря на изискванията за класа и вида на превозвания товар – до отстраняване на несъответствието;“\nв) буква „е“ се отменя;\nг) буква „л“ се изменя така:\n„л) на собственик, при управлението на чието моторно превозно средство е превишена максимално разрешената скорост за движение в населено място с над 40 km/h или извън населено място с над 50 km/h – за срок един месец;“\nд) създават се букви „о“ и „п“:\n„о) когато пътното превозно средство е с размери, маса или натоварване на ос, които надвишават нормите, определени от министъра на регионалното развитие и благоустройството, и не притежава съответното разрешение, издадено по реда на наредбата по чл. 26 от Закона за пътищата или на наредбата по чл. 139, ал. 3 – до отстраняване на нарушението или до представяне на съответното разрешение, издадено от компетентните органи;\nп) с което се извършва превоз на товари и е с маса или натоварване на ос, надвишаващи нормите, посочени в свидетелството за регистрация на превозното средство – за срок един месец.“\n3. В т. 2а, буква „б“ се създава изречение второ: „Действието на принудителната административна мярка се прекратява, когато превозното средство е конфискувано или отнето в полза на държавата.“\n4. Създава се т. 2б:\n„2б. временно отнемане на табелите с регистрационен номер и свидетелството за регистрация на моторното превозно средство, с което е извършено нарушение на правилата за движение по този закон, чийто водач няма постоянен адрес на територията на Република България – до три месеца;“.\n5. Създава се т. 4а:\n„4а. изземване на свидетелство за управление на лице, което за издаването или подмяната му е ползвало документ с невярно съдържание, неистински или подправен документ или не са спазени условията за неговото издаване;“. \n§ 75.\n В чл. 172 се правят следните изменения и допълнения:\n1. В ал. 1:\nа) думите „по чл. 171, т. 1, 2, 2а, 4, т. 5, буква „а“, т. 6 и 7“ се заменят с „по чл. 171, т. 1, 2, 2а, 2б, 4, т. 5, буква „а“, т. 6 и 7“;\nб) изречение второ се изменя така: „Заповед за прилагане на принудителна административна мярка по чл. 171, т. 2б не се издава и табелите с регистрационен номер и свидетелството за регистрация на моторното превозно средство не се отнемат, ако глобата за извършеното нарушение бъде заплатена в момента на налагането й.“;\nв) създава се изречение трето: „Когато в срока по чл. 171, т. 2б глобата за извършеното нарушение бъде заплатена, принудителната административна мярка се прекратява.“ \n2. В ал. 3 думите „букви „б“, „д“, „е“ и „ж“ се заменят с „букви „б“, „е“, „ж“, „з“ и „и“.\n3. В ал. 4:\nа) в изречение първо думите „букви „в“, „к“, „л“, „м“ се заменят с „букви „а“, „б“, „в“, „л“, „м“, „о“, „п“;\nб) в изречение второ думите „букви „в“, „к“, „л“ и „м“ се заменят с „букви „а“, „б“, „в“, „л“, „м“ и „о“.\n4. Създава се ал. 4а:\n„(4а) Принудителната административна мярка по чл. 171, т. 2б се осъществява чрез отнемане на табелите с регистрационни номера и свидетелството за регистрация на моторното превозно средство. Заповедта за прилагане на принудителната административна мярка по чл. 171, т. 2б се връчва незабавно на водача на превозното средство и от този момент се счита за връчена на собственика. При прекратяването на действието на принудителната административна мярка отнетите табели с регистрационен номер и свидетелството за регистрация на моторното превозно средство се връщат по ред, определен с акт на министъра на вътрешните работи.“\n5. В ал. 7 след думите „т. 2а“ се добавя „и 2б“.\n§ 76.\n В чл. 174 се правят следните изменения и допълнения:\n1. Алинея 2 се изменя така:\n„(2) Когато нарушението по ал. 1 е извършено повторно, наказанието е глоба в размер 2000 лв. и лишаване от право да управлява моторно превозно средство за срок три години.“\n2. В ал. 3 след думите „2000 лв.“ се поставя запетая и се добавя „с изключение на случаите по чл. 343б, ал. 6 от Наказателния кодекс“.\n§ 77.\n В чл. 175 се правят следните изменения и допълнения:\n1. В ал. 1: \nа) в текста преди т. 1 думите „от 1 до 6“ се заменят с „три“, а думите „от 50 до“ се заличават;\nб) създава се т. 7:\n„7. управлява моторно превозно средство в нарушение на условията, вписани в издаденото разрешение за временно движение.“\n2. В ал. 2 думите „от 1 месец до 1 година“ се заменят с „6 месеца“, а думите „от 150 до 300“ се заменят с „400“.\n3. В ал. 3 думите „до 12“ и „от 200 до“ се заличават. \n4. В ал. 4 думите „от една до две години“ се заменят с „една година“ и думите „от 600 до 1500“ се заменят с „1000“.\n§ 78.\n В чл. 176 се правят следните изменения:\n1. В ал. 1 съюзът „или“ се заменя с „и“ и думите „от 200 до 300“ се заменят с „1000“.\n2. В ал. 2 думите „от 3 месеца до“ се заличават, а думите „от 300 до 400“ се заменят с „2000“.\n§ 79.\n В чл. 177 се правят следните изменения и допълнения:\n1. В ал. 1:\nа) в текста преди т. 1 думите „от 100 до“ се заличават;\nб) създава се т. 12:\n„12. който не изпълни задължението си по чл. 189, ал. 16.“\n2. В ал. 2 в текста преди т. 1 думите „от 100 до“ се заличават. \n3. В ал. 3 в текста преди т. 1 думите „от 500 до“ се заличават.\n4. Създава се ал. 3а:\n„(3а) В случаите по ал. 3, т. 1 управлението на едно и също пътно превозно средство в рамките на един и същ календарен ден се счита за едно нарушение и се налага едно наказание в размера, определен съответно в ал. 3. Управлението на същото пътно превозно средство от 00,00 часа до 23,59 часа на следващия календарен ден се счита за отделно нарушение, за което се налага отделно наказание.“\n5. Алинея 5 се изменя така:\n„(5) Когато нарушението по ал. 1, т. 1, 2 и 3 и ал. 2 е извършено повторно, наказанието е глоба 1000 лв., а за повторно нарушение по ал. 3 наказанието е глоба 4000 лв. и временно спиране от движение на пътното превозно средство за срок три месеца, а за повторно нарушение по ал. 4 наказанието е предвидената за съответното нарушение глоба в двоен размер.“\n§ 80.\n В чл. 178, ал. 1 се правят следните допълнения:\n1. В текста преди т. 1 след думата „глоба“ се добавя „или имуществена санкция“.\n2. В т. 9 след думата „изпълни“ се добавя „задължение по чл. 3, ал. 1, т. 3, ал. 1а и 5 или“.\n§ 81.\n В чл. 178е думите „от 50 до 200“ се заменят със „100“.\n§ 82.\n Създава се чл. 178з:\n„Чл. 178з. (1) Налага се имуществена санкция в размер 3000 лв. на юридическо лице или едноличен търговец, когато провеждат допълнително обучение без съответното разрешение или са нарушили установените с нормативен акт изисквания за състоянието на материалната база и изпълнението на учебните програми в учебните форми, получили разрешение по чл. 157а за допълнително обучение на водачи на моторни превозни средства.\n(2) Наказва се с глоба 1000 лв., съответно се налага имуществена санкция 2000 лв. на лице, което възпрепятства извършване на проверка от контролните органи в обектите за извършване на допълнително обучение.\n(3) Когато нарушението по ал. 1 или 2 е извършено повторно, се налага глоба 2000 лв. или имуществена санкция 6000 лв. и се отнема разрешението.“\n§ 83.\n В чл. 179 се правят следните изменения и допълнения:\n1. В ал. 1 в текста преди т. 1 числото „150“ се заменя с „200“.\n2. В ал. 2 след думата „дистанция“ се добавя „движение на заден ход“, след думите „по ал. 1“ се добавя „както и при нарушение на чл. 20, ал. 1“ и числото „200“ се заменя с „300“.\n§ 84.\n В чл. 180 се правят следните изменения:\n1. В ал. 1 в текста преди т. 1 думите „от 20 до 150“ се заменят със „100“.\n2. Алинея 2 се изменя така:\n„(2) Наказанието по ал. 1 се налага и на собственика на моторно превозно средство с алармена инсталация, сигналите на която наподобяват на тези, подавани от пътните превозни средства със специален режим на движение.“\n§ 85.\n В чл. 181 се правят следните изменения и допълнения:\n1. В текста преди т. 1 след думата „глоба“ се поставя запетая, добавя се „или имуществена санкция“, а числото „50“ се заменя със „100“.\n2. Точка 1 се изменя така:\n„1. собственик, а когато в свидетелството за регистрация на пътното превозно средство е вписан ползвател – ползвател, чието пътно превозно средство, подлежащо на периодичен преглед за проверка на техническата изправност, участва в движението без извършен преглед, както и водач, който управлява такова пътно превозно средство;“.\n§ 86.\n В чл. 182 се правят следните изменения и допълнения:\n1. В ал. 1:\nа) в текста преди т. 1 след думата „Водач“ се добавя „на моторно превозно средство или на състав от пътни превозни средства“;\nб) в т. 5 накрая се добавя „и два месеца лишаване от право да управлява моторно превозно средство“.\n2. В ал. 2:\nа) в текста преди т. 1 след думата „Водач“ се добавя „на моторно превозно средство или на състав от пътни превозни средства“;\nб) в т. 6 след думите „600 лв.“ се добавя „и два месеца лишаване от право да управлява моторно превозно средство“.\n3. В ал. 3 в текста преди т. 1 след думите „моторно превозно средство“ се добавя „или на състав от пътни превозни средства“.\n4. Създава се ал. 3а:\n„(3а) Водач на моторно превозно средство или на състав от пътни превозни средства, който превиши средната скорост за съответния контролиран участък от пътя с посочените в ал. 1, 2 и 3 стойности, се наказва с предвиденото по ал. 1, 2 или 3 наказание за съответното превишаване на скоростта.“\n5. Алинея 4 се изменя така:\n„(4) При повторно нарушение по ал. 1, т. 5 и 6, ал. 2, т. 6, ал. 3, т. 6 наказанието е предвидената за съответното нарушение глоба в двоен размер и лишаване от право да се управлява моторно превозно средство за срок три месеца.“\n6. Създава се ал. 4а:\n„(4а) При повторно нарушение по ал. 3а в случаите по ал. 1, т. 5 и 6, ал. 2, т. 6 и ал. 3, т. 6 наказанието е предвидената за съответното нарушение глоба в двоен размер и лишаване от право да се управлява моторно превозно средство за срок три месеца.“\n7. Алинея 5 се изменя така:\n„(5) При системно нарушение по ал. 1, т. 5 и 6, ал. 2, т. 6, ал. 3, т. 6 наказанието е предвидената за съответното нарушение глоба в троен размер и лишаване от право да се управлява моторно превозно средство за срок 6 месеца.“\n8. Създава се ал. 6:\n„(6) При системно нарушение по ал. 3а в случаите по ал. 1, т. 5 и 6, ал. 2, т. 6 и ал. 3, т. 6 наказанието е предвидената за съответното нарушение глоба в троен размер и лишаване от право да се управлява моторно превозно средство за срок 6 месеца.“ \n§ 87.\n В чл. 183 се правят следните изменения и допълнения: \n1. В ал. 1 в текста преди т. 1 числото „10“ се заменя с „30“.\n2. Алинея 2 се изменя така:\n„(2) Наказва се с глоба 50 лв. водач, който:\n1. неправилно престоява или е паркирал неправилно;\n2. нарушава правилата за разположение на пътно превозно средство върху платното за движение;\n3. управлява превозно средство с необозначен по определения ред товар, който излиза отстрани на превозното средство с повече от 0,20 метра, а отпред или отзад – с повече от един метър;\n4. нарушава правилата за движение назад;\n5. управлява пътно превозно средство, което не е оборудвано с пожарогасители съгласно чл. 139, ал. 8, 9 и 10 или е оборудвано с пожарогасители, на които не е извършено обслужване по чл. 139, ал. 11;\n6. при неправилно изпреварване не създава опасност за движението;\n7. не подаде сигнал преди извършването на маневра.“\n3. Алинея 3 се отменя.\n4. В ал. 4:\nа) в текста преди т. 1 числото „50“ се заменя със „100“;\nб) точка 5 се отменя;\nв) точка 13 се изменя така:\n„13. неправилно паркира на сигнализирано и специално устроено място за престой на таксиметрови автомобили;“\nг) създават се т. 14 и 15:\n„14. не спира на пътен знак „Спри! Пропусни движещите се по пътя с предимство!“, неправилно се включва в движението, неправилно се престроява или не спазва предимството на друг участник в движението;\n15. навлиза след знак, забраняващ влизането на съответното пътно превозно средство, или се движи в забранената посока на еднопосочен път.“\n5. В ал. 5 в текста преди т. 1 числото „100“ се заменя със „150“.\n6. В ал. 6 числото „200“ се заменя с „300“.\n7. Създава се ал. 8:\n„(8) При повторно нарушение по ал. 7 наказанието е глоба в двоен размер и лишаване от право да се управлява моторно превозно средство за срок три месеца.“\n§ 88.\n Създава се чл. 183а:\n„Чл. 183а. (1) Наказва се с глоба 50 лв. водач, който управлява индивидуално електрическо превозно средство в нарушение на чл. 80а, ал. 1, т. 3 или 5.\n(2) Наказва се с глоба 100 лв. водач, който управлява индивидуално електрическо превозно средство в нарушение на чл. 80а, ал. 1, т. 4, ал. 2, т. 3 – 7, т. 9 – 15 или ал. 3.\n(3) Наказва се с глоба 200 лв. водач, който управлява индивидуално електрическо превозно средство в нарушение на чл. 80а, ал. 1, т. 1 или 2, ал. 2, т. 1, 2 или 8. \n(4) Наказва се с глоба 500 лв. родител, настойник или попечител, който допуска използването на индивидуално електрическо превозно средство за движение по пътищата, отворени за обществено ползване, от ненавършило 16-годишна възраст дете.\n(5) За нарушение на чл. 80а, ал. 1, т. 6 се прилагат наказанията по чл. 638 от Кодекса за застраховането.“\n§ 89.\n В чл. 184 се правят следните изменения и допълнения:\n1. В ал. 1 в текста преди т. 1 числото „30“ се заменя с „50“.\n2. В ал. 2:\nа) в текста преди т. 1 числото „50“ се заменя със „100“;\nб) точка 1 се изменя така:\n„1. преминава през ограждения;“ \nв) създава се т. 3:\n„3. използва мобилно устройство за комуникация или друго средство, отклоняващо вниманието му при преминаването по пешеходна пътека.“\n3. В ал. 3 числото „20“ се заменя с „50“.\n4. В ал. 4 числото „50“ се заменя със „100“.\n5. В ал. 5 числото „100“ се заменя с „200“.\n§ 90.\n В чл. 185 числото „20“ се заменя с „50“.\n§ 91.\n В чл. 186 се правят следните изменения и допълнения:\n1. В ал. 1:\nа) в изречение първо думите „или отнемане на контролни точки“ се заличават;\nб) в изречение второ след думите „за моторното превозно средство, с което е извършено нарушението“ се добавя „описание на нарушението“, а накрая се добавя „за броя контролни точки, които се отнемат“.\n2. В ал. 4 думата „управителя му“ се заменя с „негов законен представител“, а думата „управителя“ се заменя със „законен представител“.\n3. В ал. 5 думата „управителя“ се заменя със „законен представител“.\n§ 92.\n В чл. 186а, ал. 1 се правят следните изменения и допълнения:\n1. В т. 1 се създава буква „в“:\n„в) от длъжностни лица, определени от кметовете на общините, при извършването на административни услуги на гражданите;“.\n2. В т. 2, буква „а“ думите „Единния портал за достъп до електронни административни услуги“ се заменят с „Портала на електронното управление“.\n§ 93.\n Създава се чл. 187б:\n„Чл. 187б. (1) При установяване на нарушения по чл. 177, ал. 3, т. 1 в отсъствие на нарушителя се счита, че пътното превозно средство е управлявано от собственика му, а в случаите, в които в свидетелството за регистрация на пътното превозно средство е вписан ползвател – от ползвателя, освен ако бъде установено, че пътното превозно средство е управлявано от трето лице.\n(2) Ако собственикът на пътното превозно средство е юридическо лице или едноличен търговец, на собственика се налага имуществена санкция в размерите, определени в чл. 53, ал. 1, т. 2 от Закона за пътищата.\n(3) Когато в свидетелството за регистрация на пътното превозно средство е вписан ползвател, имуществената санкция по ал. 2 се налага на него. Ако вписаният ползвател е физическо лице, се прилага ал. 1.\n(4) Вписаният собственик, съответно ползвател, се освобождава от административнонаказателна отговорност по ал. 1 и 2, ако в срок от 7 дни от връчването на акта за установяване на административно нарушение или електронния фиш представи декларация, в която посочи данни за лицето, което е извършило нарушението, и копие от свидетелството му за управление на моторно превозно средство.\n(5) В случаите по ал. 4 въз основа на първоначално издадения акт за установяване на административно нарушение не се издава наказателно постановление и административнонаказателното производство се прекратява, а първоначално издаденият електронен фиш се анулира. В тези случаи на лицето, посочено в декларацията, се издава и изпраща електронен фиш за извършеното нарушение.\n(6) В случаите, при които нарушението е установено и заснето по реда на чл. 167а, ал. 3, определени от председателя на управителния съвет на Агенция „Пътна инфраструктура“ длъжностни лица имат право на безвъзмезден достъп до Регистъра на населението – Национална база данни „Население“, поддържана от Министерството на регионалното развитие и благоустройството, за изпълнение на възложените им правомощия.“\n§ 94.\n Член 188 се изменя така:\n„Чл. 188. (1) Собственикът на пътното превозно средство, а когато в свидетелството му за регистрация е вписан ползвател – ползвателят, отговаря за извършеното с него нарушение. Собственикът, съответно ползвателят, се наказва с наказанието, предвидено за извършеното нарушение, ако не декларира на кого е предоставил превозното средство.\n(2) Когато собственикът или ползвателят, вписан в свидетелството за регистрация на пътното превозно средство, с което е извършено нарушението, е юридическо лице или едноличен търговец и неговият законен представител не декларира на кого е предоставил управлението на превозното средство, предвиденото по този закон наказание се налага на законния представител на собственика, съответно на ползвателя.\n(3) Когато собственик или вписан в свидетелството за регистрация ползвател на моторно превозно средство е малолетен, непълнолетен на възраст от 14 до 16 години или поставен под пълно запрещение, отговорност за извършените нарушения носят съответно родителите, попечителите или настойниците, ако не декларират на кого е предоставено за управление превозното средство, като се наказват с предвиденото наказание за извършеното нарушение.\n(4) Когато собственик или вписан в свидетелството за регистрация ползвател на моторно превозно средство е юридическо лице, което е регистрирано в друга държава, на собственика, съответно на ползвателя, се налага имуществена санкция в размера на глобата, предвидена за съответното нарушение.“\n§ 95.\n В чл. 189 се правят следните изменения и допълнения:\n1. Алинея 4 се изменя така:\n„(4) За нарушение, установено и заснето с автоматизирано техническо средство или система, за което не е предвидено наказание лишаване от право да се управлява моторно превозно средство, с изключение на нарушенията по чл. 179, ал. 3 – 3в, на собственика, на когото е регистрирано превозното средство, а когато в свидетелството за регистрация на превозното средство е вписан ползвател – на ползвателя, се издава електронен фиш в отсъствието на контролен орган и на нарушител по образец, утвърден от министъра на вътрешните работи, с който се налага глоба или имуществена санкция в размер, определен за съответното нарушение. В 14-дневен срок от получаването му лицето, на което е издаден електронният фиш, заплаща глобата или имуществената санкция или предоставя в съответната териториална структура на Министерството на вътрешните работи писмена декларация с данни за лицето, извършило нарушението, и копие на свидетелството му за управление на моторно превозно средство. Декларацията и копието на свидетелството за управление на моторно превозно средство могат да бъдат подадени по електронен път чрез Системата за сигурно електронно връчване като модул на Портала на електронното управление по смисъла на Закона за електронното управление и подписана с квалифициран електронен подпис, освен в случаите по чл. 22, ал. 6 и 7 от Закона за електронното управление. На лицето, посочено в декларацията, се издава и изпраща електронен фиш за извършеното нарушение, като първоначално издаденият се анулира.“\n2. В ал. 4в думите „чл. 4а“ се заменят с „ал. 4а“.\n3. В ал. 4г думите „ал. 1“ се заменят с „ал. 4а“.\n4. Алинея 5 се изменя така:\n„(5) Електронният фиш по ал. 4 съдържа данни за:\n1. териториалната структура на Министерството на вътрешните работи, на чиято територия е установено нарушението;\n2. мястото, датата и точния час на извършване на нарушението;\n3. регистрационния номер на превозното средство;\n4. собственика, на когото е регистрирано превозното средство, а когато в свидетелството за регистрация на превозното средство е посочен ползвател – ползвателя на превозното средство или отговорното за извършеното нарушение лице съгласно чл. 188;\n5. описание на нарушението;\n6. нарушените и санкционните разпоредби;\n7. размера на глобата или имуществената санкция;\n8. броя на отнеманите контролни точки;\n9. срока, сметката, начините за доброволното заплащане на глобата или имуществената санкция.“\n5. Създават се ал. 5а – 5г:\n„(5а) Нарушения за средна скорост могат да бъдат установявани от органите по чл. 165 чрез системи за секционен контрол на средната скорост. \n(5б) За място на нарушението при установяване на превишаване на средната скорост се счита крайната точка от контролирания участък от пътя, за който е установено нарушението. \n(5в) Когато електронният фиш е връчен по реда на чл. 186а, ал. 1, т. 2, буква „а“, декларацията и копието на свидетелството за управление на моторно превозно средство по ал. 4 могат да бъдат подадени от персонален профил, регистриран в информационната система за сигурно електронно връчване като модул на Портала на електронното управление по смисъла на Закона за електронното управление.\n(5г) В 14-дневен срок от получаването на електронния фиш собственикът, а когато има вписан в свидетелството за регистрация ползвател на моторното превозно средство – ползвателят, може да заплати 70 на сто от размера на глобата, съответно имуществената санкция. Глобата или имуществената санкция, наложена с електронен фиш, който е бил обжалван и потвърден от съда, се дължи в пълен размер.“\n6. В ал. 6:\nа) в текста преди т. 1 в изречение второ след думата „Директорът“ се добавя „или оправомощено от него длъжностно лице“;\nб) създават се т. 3, 4 и 5:\n„3. е издаден на лице, което е извън лицата по чл. 188 към датата на извършване на нарушението; след анулиране на електронния фиш се издава нов електронен фиш на отговорното за извършеното нарушение лице към датата на извършване на нарушението;\n4. срещу лицето за същото деяние има издаден електронен фиш;\n5. са налице данни за допуснати технически грешки при издаването на електронния фиш, които са от значение за установяване на нарушението.“\n7. Създава се ал. 6а:\n„(6а) В случаите по ал. 6, т. 3, 4 и 5 анулирането на електронния фиш може да се извърши и служебно от длъжностното лице по ал. 6 без подадено възражение.“\n8. Алинеи 7 и 8 се изменят така:\n„(7) Директорът на областната дирекция на Министерството на вътрешните работи, на чиято територия е извършено нарушението, уведомява лицето по ал. 6, подало възражението, за решението си в 7-дневен срок от датата на анулирането, съответно от датата на отказа за анулиране на електронния фиш. \n(8) Електронният фиш подлежи на обжалване по реда на Закона за административните нарушения и наказания. Жалбата срещу електронния фиш се подава в 14-дневен срок от получаването му, а когато е направено възражение по ал. 6 – в 14-дневен срок от съобщаването на отказа за анулиране на електронния фиш, чрез ръководителя на структурата, на чиято територия е извършено нарушението. В 7-дневен срок от получаване на жалбата директорът на съответната структура на Министерството на вътрешните работи, на чиято територия е извършено нарушението, или оправомощено от него длъжностно лице я изпраща заедно с цялата преписка на компетентния районен съд, като в съпроводителното писмо посочва и доказателствата в подкрепа на обжалвания електронен фиш, както и информация за участъка от пътя с описание на мястото и географските координати, посоката на движение на автомобила, разположението на автоматизираното техническо средство или система, неговия вид и данни за извършена метрологична проверка и други данни, свързани с нарушението. Когато участъкът от пътя, за който е установено превишаване на средната скорост, попада в административно-териториалния район на няколко административни области, компетентен съд е този, в чийто административно-териториален район попада крайната точка от контролирания участък от път.“\n9. Алинея 9 се отменя.\n10. В ал. 12 думите „министъра на транспорта, информационните технологии и съобщенията“ се заменят с „министъра на транспорта и съобщенията, от председателя на управителния съвет на Агенция „Пътна инфраструктура“.\n11. Създава се ал. 13а:\n„(13а) Актовете за установяване на административни нарушения, съставени за извършени нарушения по чл. 177, ал. 3, т. 1, по чл. 181, т. 1 от този закон, по чл. 53, ал. 1, т. 2 от Закона за пътищата или по чл. 638, ал. 4 или 6 от Кодекса за застраховането, заедно с всички документи по тяхното съставяне и постъпилите възражения, се изпращат в двуседмичен срок от съставянето на акта на съответния административнонаказващ орган.“\n12. Алинея 16 се изменя така:\n„(16) Водач, на когото е наложено наказание лишаване от право да управлява моторно превозно средство с влязло в сила наказателно постановление или акт на съда, е длъжен незабавно да върне свидетелството си за управление на моторно превозно средство в структура на Министерството на вътрешните работи.“\n13. Създава се ал. 17:\n„(17) Министерството на вътрешните работи чрез Портала за електронни административни услуги на МВР предоставя възможност за извършване на проверки за издадени връчени и невръчени наказателни постановления, фишове и електронни фишове, глобите по които не са платени.“\n§ 96.\n В чл. 189а ал. 5 се изменя така:\n„(5) С уведомителното писмо по ал. 2 се определя срок на собственика до 14 дни от датата на получаването му да заплати глобата или имуществената санкция при условията на чл. 189, ал. 5г или да посочи данни за лицето, отговорно за извършеното с пътното превозно средство нарушение. Когато е посочено физическо лице, отговорно за извършеното нарушение, собственикът посочва номер на свидетелството му за управление на моторно превозно средство, дата и място на издаването му.“\n§ 97.\n В чл. 189е се правят следните изменения и допълнения:\n1. Алинея 1 се изменя така:\n„(1) Актовете за установяване на административни нарушения по чл. 177, ал. 3, т. 1, чл. 179, ал. 3 – 3в, чл. 181, т. 1 от този закон, по чл. 53, ал. 1, т. 2 от Закона за пътищата и по чл. 638, ал. 4 или 6 от Кодекса за застраховането се съставят от длъжностните лица на службите за контрол по чл. 165, 166, чл. 167, ал. 3 – 3б и чл. 167а съгласно тяхната компетентност.“ \n2. В ал. 2 думите „чл. 179, ал. 3 – 3б“ се заменят с „чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата“, а след думите „чл. 10, ал. 2“ се добавя „и чл. 28“. \n3. Алинея 3 се изменя така:\n„(3) Таксите по чл. 10, ал. 2 и чл. 28 от Закона за пътищата могат да бъдат заплатени по банков път или чрез картово плащане, а пред органите по чл. 167, ал. 3 – 3б – и в брой, като плащането може да бъде осъществено при извършване на проверката или в срок от 14 дни от връчване на акта за установяване на административно нарушение по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата.“\n4. В ал. 4 след думите „чл. 10, ал. 2“ се добавя „и чл. 28“. \n5. Алинея 5 се изменя така:\n„(5) При заплащане на таксата по чл. 10, ал. 2 или чл. 28 от Закона за пътищата в срока и при условията на ал. 3 и 4 и след постъпване на сумата по сметката на Агенция „Пътна инфраструктура“ нарушителят се освобождава от административнонаказателна отговорност за конкретното нарушение по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата, установено в акта за установяване на административно нарушение. В тези случаи се освобождават от административнонаказателна отговорност собственикът, вписаният ползвател и водачът за извършеното административно нарушение по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата, във връзка с конкретното пътно превозно средство.“ \n6. В ал. 6 след думите „чл. 10, ал. 2“ се добавя „и чл. 28“, а думите „чл. 179, ал. 3 – 3б“ се заменят с „чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата“. \n7. В ал. 6а след думите „се прекратява“ се добавя „в случаите по чл. 189ж, ал. 3, т. 6“ и се поставя запетая.\n8. В ал. 8 след думите „превозно средство“ се добавя „неговите маса и натоварване на ос“.\n9. В ал. 10 след думите „За съставените“ се добавя „по ал. 1“, след думите „чл. 10б, ал. 5“ се поставя запетая и се добавя „и чл. 28“.\n10. В ал. 11 думите „председателя на управителния съвет на Агенция „Пътна инфраструктура“ се заменят със „съответния административнонаказващ орган“. \n11. В ал. 12 думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата“. \n12. Създава се ал. 14:\n„(14) В случаите по чл. 181, т. 1 от този закон и чл. 638, ал. 4 от Кодекса за застраховането движението по път, включен в обхвата на платената пътна мрежа, от едно и също пътно превозно средство в рамките на един и същ календарен ден се счита за едно нарушение и се налага едно наказание в размера, определен в чл. 181, т. 1 от този закон или чл. 638, ал. 4 или 6 от Кодекса за застраховането. Движението по път, включен в обхвата на платената пътна мрежа, чрез същото пътно превозно средство от 00,00 часа до 23,59 часа на следващия календарен ден се счита за отделно административно нарушение, за което се налага отделно наказание.“\n13. Създава се ал. 15:\n„(15) При регистрирани три нарушения по чл. 638, ал. 4 или 6 от Кодекса за застраховането в рамките на една календарна година, извършени с едно пътно превозно средство, последващото движение при неизпълнение на съответните изисквания не се счита за административно нарушение и за него не се налага глоба или имуществена санкция, а образуваните административнонаказателни производства за повече от три нарушения се прекратяват.“\n§ 98.\n В чл. 189ж се правят следните изменения и допълнения:\n1. В ал. 1 думите „чл. 179, ал. 3 – 3б“ се заменят с „чл. 177, ал. 3, т. 1, чл. 179, ал. 3 – 3б от този закон и чл. 53, ал. 1, т. 2 от Закона за пътищата“ и думите „таксата по чл. 10, ал. 2“ се заменят с „таксите по чл. 10, ал. 2 и чл. 28“. \n2. Създава се ал. 1а:\n„(1а) При нарушение по чл. 181, т. 1 от този закон или чл. 638, ал. 4 или 6 от Кодекса за застраховането, установено и заснето от електронната система по чл. 167а, ал. 3а, може да се издава електронен фиш в отсъствието на контролен орган и на нарушител за налагане на глоба или имуществена санкция в размер, определен за съответното нарушение. Електронният фиш съдържа данни за: мястото, датата, точния час на извършване на нарушението, регистрационния номер на пътното превозно средство, собственика или вписания ползвател, описание на нарушението, нарушените разпоредби, размера на глобата, срока и начините за доброволното й заплащане. Образецът на електронния фиш се утвърждава от управителния съвет на Агенция „Пътна инфраструктура“. В 14-дневен срок от получаване на електронния фиш лицето може да поиска анулиране на електронния фиш на основание ал. 3, т. 2 със заявление до председателя на управителния съвет на Агенция „Пътна инфраструктура“.“\n3. В ал. 2 думите „получаване на електронния фиш“ се заменят с „получаване на електронен фиш за нарушение по чл. 179, ал. 3 – 3б“, а думите „с молба“ се заменят със „със заявление“.\n4. Създава се ал. 2а:\n„(2а) В 14-дневен срок от получаване на електронен фиш за нарушение по чл. 177, ал. 3, т. 1 от този закон, както и по чл. 53, ал. 1, т. 2 от Закона за пътищата лицето може да заплати таксата по чл. 28 от Закона за пътищата при спазване изискванията на чл. 189е, ал. 3 и 4, да представи декларация, в която да посочи данни за лицето, което е извършило нарушението, и копие от свидетелството му за управление на моторно превозно средство или да поиска анулиране на електронния фиш на основание ал. 3, т. 1 и 2 със заявление до председателя на управителния съвет на Агенция „Пътна инфраструктура“.“ \n5. В ал. 3:\nа) в текста преди т. 1 след думата „фиш“ се добавя „по ал. 1“.\nб) в т. 1 след думите „по чл. 10, ал. 2“ се добавя „или съответно по чл. 28“.\nв) създават се т. 6 – 8:\n„6. когато е издаден на лице в качеството му на собственик или вписан в свидетелството за регистрация на превозното средство ползвател и се установи, че лицето не е притежавало това качество към момента на извършване на нарушението; след анулиране на електронния фиш се издава нов електронен фиш на собственика или вписания в свидетелството за регистрация ползвател към момента на нарушението;\n7. когато срещу лицето за същото деяние има издаден електронен фиш;\n8. когато са налице данни за допуснати технически грешки при издаването на електронния фиш, които са от значение за установяването на нарушението.“\n6. Създава се ал. 3б:\n„(3б) В случаите по ал. 3, т. 6, 7 и 8 анулирането на електронния фиш може да се извърши и служебно, без подадено искане.“\n7. В ал. 4 след думите „ал. 2“ се добавя „или 2а“.\n8. В ал. 6 след думите „по чл. 10, ал. 2“ се добавя „или чл. 28“.\n9. Алинея 7 се изменя така:\n„(7) По отношение на електронните фишове, издадени по реда на ал. 1 или ал. 1а, се прилагат разпоредбите на чл. 189, ал. 10.“\n10. Алинея 8 се изменя така:\n„(8) Наказателни постановления за нарушения по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата и електронни фишове за нарушения по чл. 177, ал. 3, т. 1, чл. 179, ал. 3 – 3в, чл. 181, т. 1 от този закон, по чл. 53, ал. 1, т. 2 от Закона за пътищата и по чл. 638, ал. 4 от Кодекса за застраховането се връчват от контролните органи по чл. 167а на нарушителя лично, срещу подпис или по реда на чл. 186а, ал. 1, т. 2, буква „а“, т. 3, ал. 2, 3, 5 и 6.“ \n§ 99.\n В чл. 189и, ал. 2, т. 2 думите „и клас емисии (екологична категория)“ се заменят с „екологична категория ЕВРО, технически допустима максимална маса, и за превозни средства с технически допустима максимална маса над 3,5 тона – клас емисии СО\n2\n и специфични емисии СО\n2\n“. \n§ 100.\n В чл. 190, ал. 3 след думата „глоба“ се добавя „или имуществена санкция“.\n§ 101.\n В допълнителните разпоредби се правят следните изменения и допълнения:\n1. В § 1, ал. 4: \nа) точка 1 се изменя така: \n„1. във Фонда за безопасност на движението постъпват:\nа) средствата от глоби и нарушения, установени с автоматизирани технически средства и системи на Министерството на вътрешните работи и на общините, с изключение на средствата и глоби за нарушения по Кодекса за застраховането;\nб) средства от дарения и други приходи, предвидени в нормативен акт;“\nб) в т. 2 думите „пътната безопасност“ се заменят с „безопасността на движението по пътищата“; \nв) в т. 3 накрая се добавя „като 50 на сто от постъпилите средства от глоби и нарушения, установени с автоматизирани технически средства и системи, собственост на общините, се предоставят по бюджета на съответната община, чиято собственост са техническите средства или системи, и се разходват от общината само за дейности, свързани с подобряване на безопасността на движението по пътищата“.\n2. В § 6:\nа) в т. 18б след думите „6 km/h“ се поставя запетая и се добавя „но ненадвишаваща 25 km/h“;\nб) в т. 46 думите „в Република България“ се заличават;\nв) в т. 54 изречение второ се изменя така: „На кръстовища в населено място пешеходни пътеки са и продълженията на тротоарите и банкетите върху платното за движение, когато то е с не повече от две пътни ленти, от които не повече от една във всяка посока.“;\nг) точка 58 се изменя така: \n„58. „Изкуствената неравност“ е локално изменение на нивото на настилката на платното за движение, предназначено за намаляване скоростта на пътните превозни средства. Тя може да бъде изпъкнала или вдлъбната спрямо нивото на настилката.“;\nд) в т. 68 думите „автоматизираната информационна система“ се заменят с „Националния регистър на пътните превозни средства“;\nе) създават се т. 76 – 87:\n„76. „Средна скорост“ е скоростта, с която пътно превозно средство изминава за определено време определен участък от пътя, установена с автоматизирано техническо средство или чрез система за секционен контрол на средната скорост.\n77. „Система за секционен контрол на средната скорост“ е одобрена и проверена съгласно Закона за измерванията система за измерване на средната скорост на превозно средство в определен участък от пътя. Системата използва камери, монтирани в началото и края на участъка. Всяко превозно средство се класифицира и се идентифицира както на влизане, така и на излизане, а идентификационната информация е придружена от точни времеви подписи заедно с времето за изминаване на разстоянието, на базата на което се изчислява средната скорост. Ако средната скорост на дадено превозно средство е по-висока от разрешената в контролирания участък, системата генерира информация за нарушението. Цифровото доказателство за нарушението включва снимки на автомобила от момента на влизане и излизане, както и метаданни.\n78. „Маневра“ е изменение на положението на участващо в пътното движение пътно превозно средство спрямо пътя и останалите участници в движението.\n79. „Престрояване“ е преминаване на пътно превозно средство от една пътна лента в друга, за да се продължи движението направо, да се завие или да се излезе от платното за движение.\n80. „Заобикаляне“ е преминаване на участник в пътното движение покрай препятствие, повреди на платното за движение или неподвижен участник в движението.\n81. „Разминаване“ е преминаване на участник в пътното движение покрай друг участник в движението, който се движи в противоположна посока.\n82. „Теглене“ е придвижването на моторно превозно средство с използване на теглителната сила на друго моторно превозно средство.\n83. „Спиране“ е привеждане в неподвижно състояние на пътното превозно средство.\n84. „Велосипедна инфраструктура“ е техническа инфраструктура в урбанизираните и/или извън урбанизираните територии, предназначена за целите и нуждите на велосипедния транспорт. Основни видове велосипедна инфраструктура са велосипедни трасета, ленти, алеи, пътеки, паркинги и светофари.\n85. „Велосипедна лента“ е обособена част от пътното платно по протежение на улица, предназначена за еднопосочно велосипедно движение, отделена от останалата част от платното за движение чрез пътна маркировка и сигнализирана с пътни знаци.\n86. „Велосипедна пътека“ е част от платното за движение, очертана с пътна маркировка, сигнализирана с пътни знаци и предназначена за преминаване на велосипедисти. Велосипедната пътека е продължение на велосипедната алея върху платното за движение.\n87. „Велосипедна алея“ е част от напречния профил на улицата, предназначена за движение на велосипедисти, която е физически отделена от платното за автомобилно движение и от пешеходното движение.“\n§ 102.\n Навсякъде в закона думите „министъра на транспорта, информационните технологии и съобщенията“ се заменят с „министъра на транспорта и съобщенията“ и думите „министърът на транспорта, информационните технологии и съобщенията“ се заменят с „министърът на транспорта и съобщенията“.\nДопълнителна разпоредба\n§ 103.\n С този закон се въвеждат изисквания на Делегирана директива (ЕС) 2021/1716 на Комисията от 29 юни 2021 г. за изменение на Директива 2014/47/ЕС на Европейския парламент и на Съвета по отношение на промените в определянето на категориите превозни средства, произтичащи от изменения в законодателството за одобряване на типа (OB, L 342/45 от 27 септември 2021 г.).\nПреходни и заключителни разпоредби\n§ 104.\n (1) В срок до 4 месеца от влизането в сила на този закон общинските съвети приемат наредбата по чл. 80а, ал. 4.\n(2) В срок до 6 месеца от влизането в сила на този закон собствениците на индивидуални електрически превозни средства ги регистрират съгласно чл. 80а, ал. 4.\n§ 105.\n В Кодекса за застраховането (обн., ДВ, бр. 102 от 2015 г.; изм., бр. 62, 95 и 103 от 2016 г., бр. 8, 62, 63, 85, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 17, 42 и 83 от 2019 г., бр. 26, 28 и 64 от 2020 г., бр. 21 от 2021 г., бр. 16 и 25 от 2022 г., бр. 66, 68, 80, 84 и 85 от 2023 г., бр. 70 и 79 от 2024 г. и бр. 49 от 2025 г.) в чл. 647 се правят следните изменения и допълнения:\n1. Алинея 3 се изменя така:\n„(3) Когато чрез автоматизирани технически средства или системи по смисъла на § 6, т. 65 от допълнителните разпоредби на Закона за движението по пътищата или чрез технически средства на електронната система по чл. 167а, ал. 3 от Закона за движението по пътищата е заснето управление на превозно средство, за което няма сключен и действащ застрахователен договор за задължителна застраховка „Гражданска отговорност“ на автомобилистите, на собственика се издава електронен фиш в отсъствието на контролен орган и на нарушител по образец, утвърден от министъра на вътрешните работи, с който се налага глоба или имуществена санкция, в размер, определен за съответното нарушение. В 14-дневен срок от получаването му собственикът, на когото е издаден електронният фиш, заплаща глобата или имуществената санкция по чл. 638, ал. 4 или 6. По отношение на електронните фишове се прилагат условията и редът за издаване, връчване, възражение, обжалване и заплащане, предвидени в Закона за движението по пътищата, без възможността за подаване на писмена декларация с данни за лицето, извършило нарушението по чл. 189, ал. 4 от Закона за движението по пътищата.“\n2. Алинея 4 се изменя така:\n„(4) Установяването на нарушенията, издаването, обжалването и изпълнението на наказателните постановления се извършват от заместник-председателя по реда на Закона за административните нарушения и наказания при спазване изискванията на чл. 648. За наказателните постановления, издадени от органите на Министерството на вътрешните работи, се прилагат разпоредбите на Закона за административните нарушения и наказания и на Закона за движението по пътищата.“\n3. Създава се ал. 5:\n„(5) За нарушенията по чл. 483, ал. 1 и 2 и чл. 638, ал. 1 – 6 не се прилага чл. 58г от Закона за административните нарушения и наказания.“\n§ 106.\n В Закона за административните нарушения и наказания (обн., ДВ, бр. 92 от 1969 г.; изм., бр. 54 от 1978 г., бр. 28 от 1982 г., бр. 28 и 101 от 1983 г., бр. 89 от 1986 г., бр. 24 от 1987 г., бр. 94 от 1990 г., бр. 105 от 1991 г., бр. 59 от 1992 г., бр. 102 от 1995 г., бр. 12 и 110 от 1996 г., бр. 11, 15, 59, 85 и 89 от 1998 г., бр. 51, 67 и 114 от 1999 г., бр. 92 от 2000 г., бр. 25, 61 и 101 от 2002 г., бр. 96 от 2004 г., бр. 39 и 79 от 2005 г., бр. 30, 33, 69 и 108 от 2006 г., бр. 51, 59 и 97 от 2007 г., бр. 12, 27 и 32 от 2009 г., бр. 10, 33, 39, 60 и 77 от 2011 г., бр. 19, 54 и 77 от 2012 г., бр. 17 от 2013 г., бр. 98 и 107 от 2014 г., бр. 81 от 2015 г., бр. 76 и 101 от 2016 г., бр. 63 и 101 от 2017 г., бр. 20 и 38 от 2018 г., бр. 83 и 94 от 2019 г., бр. 13 и 109 от 2020 г., бр. 21 от 2021 г., бр. 25 и 51 от 2022 г., бр. 80, 84 и 106 от 2023 г., бр. 39 и 79 от 2024 г. и бр. 50 и 54 от 2025 г.) се правят следните изменения и допълнения:\n1. В чл. 39, ал. 2a думите „установени при извършването им“ и думите „на местонарушението“ се заличават.\n2. В чл. 58 се създава ал. 1а:\n„(1а) На нарушителя може да се връчи отпечатан дигитален образ на издадено наказателно постановление, съдържащо реквизитите по чл. 57, ал. 1, с изключение на подписа на длъжностното лице, което го е издало, когато това е предвидено в специален закон.“\n3. В чл. 82, ал. 1:\nа) в буква „а“ след думата „глоба“ се добавя „или временно лишаване от право да се упражнява определена професия или дейност“;\nб) в буква „б“ думите „временно лишаване от право да се упражнява определена професия или дейност или“ се заличават. \n§ 107.\n В Закона за предучилищното и училищното образование (обн., ДВ, бр. 79 от 2015 г.; изм., бр. 98 и 105 от 2016 г., бр. 58 и 99 от 2017 г., бр. 24, 92 и 108 от 2018 г., бр. 24, 42, 100 и 101 от 2019 г., бр. 17 и 82 от 2020 г., бр. 17, 34 и 102 от 2022 г., бр. 11 и 102 от 2023 г., бр. 23, 27 и 69 от 2024 г. и бр. 26 от 2025 г.) в чл. 76, ал. 5 след думата „среда“ се поставя запетая и се добавя „безопасността на движението по пътищата“.\n§ 108.\n В Закона за митниците (обн., ДВ, бр. 15 от 1998 г.; изм., бр. 89 и 153 от 1998 г., бр. 30 и 83 от 1999 г., бр. 63 от 2000 г., бр. 110 от 2001 г., бр. 76 от 2002 г., бр. 37 и 95 от 2003 г., бр. 38 от 2004 г., бр. 45, 86, 91 и 105 от 2005 г., бр. 30 и 105 от 2006 г., бр. 59 и 109 от 2007 г., бр. 28, 43 и 106 от 2008 г., бр. 12, 32, 42, 44 и 95 от 2009 г., бр. 54, 55, 73 и 94 от 2010 г., бр. 82 от 2011 г., бр. 38 и 54 от 2012 г., бр. 15 и 66 от 2013 г., бр. 98 от 2014 г., бр. 42 и 60 от 2015 г., бр. 58, 75 и 98 от 2016 г., бр. 99 и 103 от 2017 г., бр. 24, 80, 98 и 105 от 2018 г., бр. 7 и 17 от 2019 г.; Решение № 4 на Конституционния съд от 2019 г. – бр. 32 от 2019 г.; Решение № 7 на Конституционния съд от 2019 г. – бр. 75 от 2019 г.; изм., бр. 100 и 102 от 2019 г., бр. 14 от 2020 г., бр. 62 от 2022 г., бр. 82 и 84 от 2023 г. и бр. 18 и 70 от 2024 г.) в чл. 16, ал. 1 се създава т. 3б:\n„3б. да получават данни, необходими за осъществяването на митнически надзор и контрол върху стоките, транспортните средства и лицата на територията на Република България, от Агенция „Пътна инфраструктура“ чрез средства за автоматизиран електронен обмен на данни, съгласно приложение № 2 от инструкцията по чл. 167а, ал. 7 от Закона за движението по пътищата.“\n§ 109.\n В Закона за местното самоуправление и местната администрация (обн., ДВ, бр. 77 от 1991 г.; изм., бр. 24, 49 и 65 от 1995 г., бр. 90 от 1996 г., бр. 122 от 1997 г., бр. 33, 130 и 154 от 1998 г., бр. 67 и 69 от 1999 г., бр. 26 и 85 от 2000 г., бр. 1 от 2001 г., бр. 28, 45 и 119 от 2002 г., бр. 69 от 2003 г., бр. 19 и 34 от 2005 г., бр. 30 и 69 от 2006 г., бр. 61 и 63 от 2007 г., бр. 54 и 108 от 2008 г., бр. 6, 14, 35, 42 и 44 от 2009 г., бр. 15 и 97 от 2010 г., бр. 9 и 32 от 2011 г.; Решение № 4 на Конституционния съд от 2011 г. – бр. 36 от 2011 г.; изм., бр. 57 от 2011 г., бр. 38 от 2012 г., бр. 15 от 2013 г., бр. 1, 19 и 53 от 2014 г., бр. 39, 43 и 51 от 2016 г., бр. 9, 99 и 103 от 2017 г., бр. 7, 21, 24 и 47 от 2018 г., бр. 79 от 2019 г. и бр. 44, 70 и 107 от 2020 г., бр. 9 от 2021 г., бр. 84 от 2023 г., бр. 8 от 2024 г. и бр. 38 от 2025 г.) се правят следните допълнения:\n1. В чл. 17, ал. 1 се създава т. 12:\n„12. опазването на обществения ред.“\n2. В чл. 21, ал. 1 се създава т. 26:\n„26. приема решения по опазването на обществения ред на територията на съответната община.“\n§ 110.\n В Закона за пътищата (обн., ДВ, бр. 26 от 2000 г.; изм., бр. 88 от 2000 г., бр. 111 от 2001 г., бр. 47 и 118 от 2002 г., бр. 9 и 112 от 2003 г., бр. 6 и 14 от 2004 г., бр. 88 и 104 от 2005 г., бр. 30, 36, 64, 102, 105 и 108 от 2006 г., бр. 59 от 2007 г., бр. 43 и 69 от 2008 г., бр. 12, 32, 41, 42, 75, 82 и 93 от 2009 г., бр. 87 от 2010 г., бр. 19, 39, 55 и 99 от 2011 г., бр. 38, 44, 47 и 53 от 2012 г., бр. 15 и 66 от 2013 г., бр. 16, 53 и 98 от 2014 г., бр. 10, 14, 37, 61, 95 и 101 от 2015 г., бр. 30 и 75 от 2016 г., бр. 11, 89 и 96 от 2017 г., бр. 31, 80 и 105 от 2018 г., бр. 60 от 2019 г., бр. 14 и 60 от 2020 г., бр. 17 и 23 от 2021 г., бр. 14 и 66 от 2023 г., бр. 13 и 39 от 2024 г. и бр. 26 от 2025 г.) се правят следните изменения и допълнения:\n1. В чл. 10:\nа) в ал. 6 думите „ал. 1, 2, 4 и 5 и по чл. 10б, ал. 5“ се заменят с „ал. 1, 2, 4 и 5, по чл. 10б, ал. 5 и по чл. 28“;\nб) в ал. 9 се създава изречение трето: „Автомобилите на Българския институт по метрология, осъществяващи метрологичен контрол, не заплащат таксите по ал. 1, т. 2.“\n2. В чл. 27, ал. 1 след думите „превозни средства“ се добавя „чрез електронната система за събиране на пътни такси по чл. 10, ал. 1 и“, а думите „при превишаване на допустимите стойности“ се заменят със „за движението на извънгабаритни и тежки пътни превозни средства, което се осъществява по реда на наредбата по чл. 139, ал. 3 от Закона за движението по пътищата“.\n3. Създава се нов чл. 28:\n„Чл. 28. При установено нарушение по чл. 53, ал. 1, т. 2 от този закон, както и по чл. 177, ал. 3, т. 1 от Закона за движението по пътищата, водачът на пътното превозно средство, неговият собственик или трето лице може да заплати компенсаторна такса, в който случай същият се освобождава от административнонаказателна отговорност. В този случай се освобождават от административнонаказателна отговорност и всички други лица, които могат да носят такава във връзка с конкретното пътно превозно средство.“\n4. В чл. 53 се създава ал. 4:\n„(4) В случаите по ал. 1, т. 2 движението на едно и също пътно превозно средство в рамките на един и същ календарен ден се счита за едно нарушение и се налага едно наказание в размера, определен в ал. 1. Движението на същото пътно превозно средство от 00,00 часа до 23,59 часа на следващия календарен ден се счита за отделно административно нарушение, за което се налага отделно наказание.“\n§ 111.\n В Наказателния кодекс (oбн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г., бр. 23, 39, 41 и 42 от 2024 г., бр. 49 от 2025 г.; Решение № 7 на Конституционния съд от 2025 г. – бр. 50 от 2025 г.; изм., бр. 54 от 2025 г.) в чл. 49, ал. 2 след думите „три години“ се добавя „а ако деецът е бил в пияно състояние, или след употреба на наркотични вещества или техни аналози – с пет години“.\n§ 112.\n В Закона за автомобилните превози (обн., ДВ, бр. 82 от 1999 г.; изм., бр. 11 и 45 от 2002 г., бр. 99 от 2003 г., бр. 70, 88, 92, 95, 102, 103 и 105 от 2005 г., бр. 30, 85, 92 и 102 от 2006 г., бр. 42, 80 и 109 от 2007 г., бр. 102 от 2008 г., бр. 93 от 2009 г., бр. 41 от 2010 г., бр. 17 от 2011 г., бр. 38, 50, 60, 99 и 103 от 2012 г., бр. 15, 23, 66 и 109 от 2013 г., бр. 11, 60, 98 и 107 от 2014 г., бр. 14, 60, 81 и 100 от 2015 г., бр. 32, 58 и 59 от 2016 г., бр. 9 и 93 от 2017 г., бр. 62, 80 и 105 от 2018 г., бр. 60, 71 и 108 от 2020 г., бр. 21, 22 и 23 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 67 и 88 от 2023 г. и бр. 41 от 2024 г.) в чл. 2, ал. 5 се създава т. 6а:\n„6а. осъществява контрол по спазване на изискванията:\nа) на чл. 26, ал. 2, т. 1, буква „а“ от Закона за пътищата;\nб) на чл. 139, ал. 1, т. 2 за масата и натоварването на ос на пътните превозни средства;\nв) за наличен и сключен действащ договор за задължителна застраховка „Гражданска отговорност“ на автомобилистите.“\n§ 113.\n Законът влиза в сила един месец след обнародването му в „Държавен вестник“ с изключение на:\n1. параграф 3 относно чл. 13, ал. 5, § 4, § 19 относно чл. 80а, ал. 2, т. 1, § 40, т. 1 и 3, § 51, т. 1 – 4, § 69 и § 87 относно чл. 183, ал. 2, т. 5, които влизат в сила 6 месеца след обнародването; \n2. параграф 43 относно чл. 143, ал. 16, § 45, т. 3, § 64, т. 1, буква „б“ и т. 2, буква „г“, § 65, § 67, т. 1 относно ал. 1, т. 4 и 5, т. 2, букви „б“ и „д“, т. 3, 5, т. 7 относно думите „чл. 181, т. 1“ и думите „по чл. 638, ал. 4 или 6 от Кодекса за застраховането“, т. 8 относно ал. 5, в текста преди т. 1 за числото „166“ и т. 4 и 5, т. 10 относно ал. 7, § 70, § 71 относно чл. 167г, ал. 1 и 2, § 92, т. 1, § 95, т. 1, 4 и 11, § 97, т. 1 относно думите „чл. 181, т. 1“ и думите „по чл. 638, ал. 4 или 6 от Кодекса за застраховането“ и числото „166“ и т. 12, § 98, т. 2, 9 и т. 10 относно думите „чл. 181, т. 1“ и думите „по чл. 638, ал. 4 от Кодекса за застраховането“, § 101, т. 1 и § 112, които влизат в сила 9 месеца след обнародването;\n3. параграф 107, който влиза в сила от 15 септември 2025 г.;\n4. параграф 45, т. 4, буква „а“ относно заличаването на думите „и знаци за периодичен преглед за проверка на техническата изправност“ и т. 5, които влизат в сила от 1 януари 2026 г. \nЗаконът е приет от 51-вото Народно събрание на 23 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n4220"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166465",
    "meta": [],
    "text": "УКАЗ № 115\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Международните здравни правила (2005), изменени с резолюция WHA77.17 на Световната здравна асамблея и приети на 1 юни 2024 г., приет от 51-вото Народно събрание на 18 юли 2025 г.\nИздаден в София на 24 юли 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Международните здравни правила (2005), изменени с резолюция WHA77.17 на Световната здравна асамблея и приети на 1 юни 2024 г.\nЧлен единствен.\n Ратифицира Международните здравни правила (2005), изменени с резолюция WHA77.17 на Световната здравна асамблея и приети на 1 юни 2024 г.\nЗаконът е приет от 51-вото Народно събрание на 18 юли 2025 г. и е подпечатан с официалния печат на Народното събрание.\nЗа председател на Народното събрание: \nДрагомир Стойнев\n4115"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166511",
    "meta": [],
    "text": "УКАЗ № 110\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за противодействие на корупцията, приет от 51-вото Народно събрание на 10 юли 2025 г.\nИздаден в \nСофия на 11 юли 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за противодействие на корупцията\n(обн., ДВ, бр. 84 от 2023 г.; изм., бр. 13 от 2024 г.)\n§ 1. \nВ чл. 6, ал. 1 се правят следните допълнения:\n1. В т. 14 накрая се добавя „и председателят и членовете на Комисията за защита на личните данни“.\n2. В т. 18 след думата „комисии“ се добавя „и други комисии, чиито членове се избират от Народното събрание“.\n3. В т. 45 накрая се добавя „както и техните заместници“.\n4. В т. 50 след думата „държавни“ се добавя „публични“. \n§ 2. \nВ чл. 8 се правят следните изменения и допълнения:\n1. В ал. 3 накрая думите „с мнозинство две трети от всички народни представители“ се заличават. \n2. В ал. 4 се създава ново изречение второ: „Номинационната комисия може да провежда заседания и да приема решения с гласовете на всички нейни членове, но не по-малко от четирима.“, а досегашните изречения второ и трето стават съответно изречения трето и четвърто.\nЗаключителнa разпоредбa\n§ 3. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 10 юли 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n3893"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166512",
    "meta": [],
    "text": "УКАЗ № 167\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за туризма, приет от 51-вото Народно събрание на 18 септември 2025 г.\nИздаден в \nСофия на 26 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза допълнение на Закона за туризма\n(обн., ДВ, бр. 30 от 2013 г.; изм., бр. 68 и 109 от 2013 г., бр. 40 от 2014 г., бр. 9, 14 и 79 от 2015 г., бр. 20, 43, 59 и 75 от 2016 г., бр. 58, 85 и 96 от 2017 г., бр. 37, 77 и 86 от 2018 г., бр. 17, 60 и 100 от 2019 г., бр. 13, 17, 21, 44 и 60 от 2020 г., бр. 21 от 2021 г., бр. 102 от 2022 г., бр. 56, 80, 102 и 106 от 2023 г., бр. 41 и 70 от 2024 г. и бр. 52 от 2025 г.)\n§ 1. \nВ чл. 61, ал. 2 се правят следните допълнения:\n1. В т. 1 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n2. В т. 2 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 2. \nВ чл. 63, ал. 1 се правят следните допълнения:\n1. В т. 1, буква „б“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n2. В т. 2, буква „д“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 3. \nВ чл. 113, ал. 1, т. 1 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 4. \nВ чл. 116, ал. 5, т. 1 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 5. \nВ чл. 129 се правят следните допълнения:\n1. В ал. 1, т. 1, буква „б“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n2. В ал. 3, т. 1, буква „б“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 6. \nВ чл. 140 се правят следните допълнения:\n1. В ал. 1, т. 1 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n2. В ал. 2, т. 1, буква „б“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 7. \nВ чл. 143б се правят следните допълнения:\n1. В ал. 1, т. 1 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n2. В ал. 2, т. 2 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 8. \nВ чл. 143е, ал. 1 след думите „Конфедерация Швейцария“ се добавя „и от държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 9. \nВ чл. 146, ал. 3 след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие, ако отговаря на условията за придобиване на правоспособност за упражняване на професията в Република България“.\n§ 10.\n В чл. 146а, ал. 1 след думите „Конфедерация Швейцария“ се добавя „и от държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 11.\n В чл. 147, ал. 2, буква „б“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 12.\n В чл. 166, ал. 1 се правят следните допълнения:\n1. В т. 7 след думите „Конфедерация Швейцария“ се добавя „и от държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n2. В т. 8 след думите „Конфедерация Швейцария“ се добавя „и от държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n3. В т. 9 след думите „Конфедерация Швейцария“ се добавя „и от държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n4. В т. 11, буква „в“ след думите „Конфедерация Швейцария“ се добавя „и на държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\n§ 13.\n В чл. 219, ал. 2 след думите „Конфедерация Швейцария“ се добавя „и от държавите, които прилагат Кодексите за либерализация на движението на капитали и на текущите невидими операции на Организацията за икономическо сътрудничество и развитие“.\nЗаконът е приет от 51-вото Народно събрание на 18 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5233"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166580",
    "meta": [],
    "text": "УКАЗ № 169\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумение за изменение на Допълнителната договореност към Споразумението между правителството на Република България и Международната организация на франкофонията (МОФ) относно създаването в София на структура на Организацията и нейните привилегии и имунитети на българска територия, подписана на 9 октомври 2015 г. в гр. Ереван, което е подписано на 11 юли 2025 г. в гр. София, приет от 51-вото Народно събрание на 18 септември 2025 г.\nИздаден в \nСофия на 26 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумение за изменение на Допълнителната договореност към Споразумението между правителството на Република България и Международната организация на франкофонията (МОФ) относно създаването в София на структура на Организацията и нейните привилегии и имунитети на българска територия, подписана на 9 октомври 2015 г. в гр. Ереван, което е подписано на 11\n \nюли 2025 г. в гр. София\nЧлен единствен. \nРатифицира Споразумението за изменение на Допълнителната договореност към Споразумението между правителството на Република България и Международната организация на франкофонията (МОФ) относно създаването в София на структура на Организацията и нейните привилегии и имунитети на българска територия, подписана на 9 октомври 2015 г. в гр. Ереван, което е подписано на 11 юли 2025 г. в гр. София.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 18 септември 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n5243"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166604",
    "meta": [],
    "text": "УКАЗ № 168\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Второто изменение на Споразумението за финансиране по Механизма за възстановяване и устойчивост между Комисията и Република България, приет от 51-вото Народно събрание на 18 септември 2025 г.\nИздаден в \nСофия на 26 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Второто изменение на Споразумението за финансиране по Механизма за възстановяване и устойчивост между Комисията и Република България\nЧлен единствен. \nРатифицира Второто изменение на Споразумението за финансиране по Механизма за възстановяване и устойчивост между Комисията и Република България, подписано в Брюксел на 18 август 2025 г. за Република България и на 22 август 2025 г. за Европейската комисия.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 18 септември 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n5240"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166432",
    "meta": [],
    "text": "УКАЗ № 162\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Програмното споразумение между Министерството на отбраната на Република България, Министерството на отбраната на Кралство Белгия, Министерството на отбраната на Република Кипър, Министерството на отбраната на Френската република, Федералното министерство на отбраната на Федерална република Германия, Министерството на националната отбрана на Република Гърция, Министерството на отбраната на Унгария, Министерството на отбраната на Италианската република, правителството на Република Литва, Министерството на отбраната на Кралство Нидерландия, Министерството на националната отбрана на Португалската република, Министерството на националната отбрана на Румъния, Министерството на отбраната на Кралство Испания, Европейската агенция по отбрана и Европейската инвестиционна банка относно Програма „Финансов механизъм за коопериране“, приет от 51-вото Народно събрание на 12 септември 2025 г.\nИздаден в \nСофия на 18 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Програмното споразумение между Министерството на отбраната на Република България, Министерството на отбраната на Кралство Белгия, Министерството на отбраната на Република Кипър, Министерството на отбраната на Френската република, Федералното министерство на отбраната на Федерална република Германия, Министерството на националната отбрана на Република Гърция, Министерството на отбраната на Унгария, Министерството на отбраната на Италианската република, правителството на Република Литва, Министерството на отбраната на Кралство Нидерландия, Министерството на националната отбрана на Португалската република, Министерството на националната отбрана на Румъния, Министерството на отбраната на Кралство Испания, Европейската агенция по отбрана и Европейската инвестиционна банка относно Програма „Финансов механизъм за коопериране“\nЧлен единствен.\n Ратифицира Програмното споразумение между Министерството на отбраната на Република България, Министерството на отбраната на Кралство Белгия, Министерството на отбраната на Република Кипър, Министерството на отбраната на Френската република, Федералното министерство на отбраната на Федерална република Германия, Министерството на националната отбрана на Република Гърция, Министерството на отбраната на Унгария, Министерството на отбраната на Италианската република, правителството на Република Литва, Министерството на отбраната на Кралство Нидерландия, Министерството на националната отбрана на Португалската република, Министерството на националната отбрана на Румъния, Министерството на отбраната на Кралство Испания, Европейската агенция по отбрана и Европейската инвестиционна банка относно Програма „Финансов механизъм за коопериране“, подписано от българска страна на 17 ноември 2020 г. в гр. София.\nЗаконът е приет от 51-вото Народно събрание на 12 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5152"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166340",
    "meta": [],
    "text": "УКАЗ № 159\n \nНа основание чл. 98, т. 4 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за изменение и допълнение на Закона за морските пространства, вътрешните водни пътища и пристанищата на Република България, приет от 51-вото Народно събрание на 11 септември 2025 г.\n \nИздаден в \nСофия на 18 септември 2025 г. \n \nПрезидент на Републиката: \nРумен Радев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\nза изменение и допълнение на Закона за морските пространства, вътрешните водни пътища \nи пристанищата на Република България\n(обн., ДВ, бр. 12 от 2000 г.; изм., бр. 111 от 2001 г., бр. 24 и 70 от 2004 г., бр. 11 от 2005 г.; Решение № 5 на Конституционния съд от 2005 г. – бр. 45 от 2005 г.; изм., бр. 87, 88, 94, 102 и 104 от 2005 г., бр. 30, 36, 43, 65, 99 и 108 от 2006 г., бр. 41, 54 и 109 от 2007 г., бр. 67, 71, 98 и 108 от 2008 г., бр. 47 и 81 от 2009 г., бр. 61 и 88 от 2010 г., бр. 23 от 2011 г., бр. 32 и 53 от 2012 г., бр. 15, 28, 66 и 109 от 2013 г.; Решение № 3 на Конституционния съд от 2014 г. – бр. 24 от 2014 г.; изм., бр. 98 от 2014 г., бр. 14 и 52 от 2015 г., бр. 26 от 2016 г., бр. 13, 58 и 96 от 2017 г., бр. 28 от 2018 г., бр. 60 и 104 от 2020 г., бр. 17 от 2021 г., бр. 102 от 2022 г., бр. 102 и 106 от 2023 г. и бр. 41 от 2024 г.)\n \n§ 1. \nВ чл. 62 се правят следните изменения и допълнения:\n \n1. Досегашният текст става ал. 1 и в него думите „земни маси и дънни утайки“ се заменят с „драгажни маси“.\n \n2. Създава се ал. 2:\n \n„(2) Условията и редът за определяне на районите по ал. 1, за устойчиво управление на драгажните маси и за осъществяване на мониторинг в районите на драгиране и депониране се определят с наредба на министъра на околната среда и водите и министъра на транспорта и съобщенията.“\n \n§ 2. \nВ чл. 112б ал. 1 се изменя така:\n \n„(1) Проектът на генерален план на пристанище за обществен транспорт се внася за разглеждане, приемане и одобряване в Изпълнителна агенция „Морска администрация“ със заявление, в което се посочват и данни за актовете, издадени от съответните компетентни органи в приложимите процедури по Закона за опазване на околната среда и по Закона за биологичното разнообразие – номер, дата на издаване и компетентен орган, издал акта. Когато проектът на генерален план е за пристанище по чл. 106а или за терминал от такова пристанище, в заявлението се посочва електронният адрес, на който е публикувана информацията за проведените обществени обсъждания с ползвателите на пристанището и другите заинтересовани лица, в т.ч. резултатите от тях, или към заявлението се прилагат протоколите от тези обсъждания. Изпълнителна агенция „Морска администрация“ събира по служебен път актовете по изречение първо и информацията по изречение второ.“\n \n§ 3. \nВ чл. 112в се създава нова ал. 4:\n \n„(4) В случай, че влязъл в сила генерален план на пристанище за обществен транспорт предвижда използване на обща инфраструктура за достъп до пристанище по чл. 106а:\n \n1. Изпълнителна агенция „Морска администрация“ изпраща електронно копие от този план за служебното му отразяване в проекта на генерален план на пристанището за обществен транспорт по чл. 106а, когато последният е в процес на изработване, или\n \n2. той се счита за изменение на генералния план на пристанището за обществен транспорт по чл. 106а, одобрен и влязъл в сила преди него.“\n \n§ 4. \nВ глава четвърта, раздел VII се създава чл. 117\n1\n:\n \n„Чл. 117\n1\n. (1) За вписване в регистъра по чл. 117, ал. 5 заинтересованото лице подава заявление, в което посочва:\n \n1. уникалния си идентификационен номер;\n \n2. пристанището и терминала (когато има такъв), на който ще предоставя пристанищни услуги;\n \n3. видовете пристанищни услуги по чл. 116, ал. 2, които ще предоставя;\n \n4. наименованието и уникалния идентификационен номер на кораба или корабите, които ще бъдат използвани за предоставяне на морско-технически пристанищни услуги – в случаите по чл. 117б, ал. 1, т. 8;\n \n5. номера на платежния документ за внесената държавна такса.\n \n(2) Когато заявителят е лице, получило достъп до пазара на пристанищни услуги по реда на чл. 117а, ал. 3, предложение второ и/или по реда на чл. 117а, ал. 4, т. 2, към заявлението се прилага заверено копие от договора между заявителя и собственика на територията и пристанищната инфраструктура на пристанището.\n \n(3) Когато заявителят е лице по чл. 117б, ал. 1, към заявлението се прилагат документи, удостоверяващи съответствие с изискванията по чл. 117б, ал. 1, т. 6 – 8 и ал. 2.\n \n(4) Заявител със седалище в друга държава – членка на Европейския съюз, прилага към заявлението си и писмени доказателства, удостоверяващи, че:\n \n1. е търговец със седалище в друга държава – членка на Европейския съюз;\n \n2. не се намира в производство по ликвидация или в подобна процедура съгласно националното си законодателство;\n \n3. не се намира в производство по обявяване в несъстоятелност или в подобна процедура съгласно националното си законодателство;\n \n4. не е обявено в несъстоятелност;\n \n5. няма задължения за данъци или вноски за социално осигуряване съгласно законодателството на държавата, в която е установено.\n \n(5) Изпълнителна агенция „Морска администрация“ установява по служебен път:\n \n1. обстоятелствата по ал. 4 и по чл. 117б, ал. 1, т. 8, буква „в“ за заявителите със седалище в Република България;\n \n2. обстоятелствата по чл. 117б, ал. 1, т. 8, букви „а“ и „б“ за кораби, плаващи под българско знаме.\n \n(6) Заявлението по ал. 1 заедно с приложенията към него се подава до директора на териториалната дирекция на Изпълнителна агенция „Морска администрация“, в чийто район на действие се намира пристанището, в което ще бъдат предоставяни пристанищните услуги. Заявлението може да бъде подадено и по електронен път по реда на Закона за електронното управление, като подписалото заявлението лице се идентифицира със средство за електронна идентификация по чл. 5, ал. 2, т. 1 – 3 от същия закон с ниво на осигуреност „високо“.\n \n(7) При нередовност на заявлението, в т.ч. и ако в него не е посочено някое от обстоятелствата по ал. 1 или не е представено някое от изискуемите приложения, органът по ал. 6 в срок до три дни от подаване на заявлението писмено уведомява лицето и дава срок 14 дни за отстраняване на нередовностите. Когато заявлението е подадено по реда на ал. 6, изречение второ, уведомлението се изпраща по електронен път.\n \n(8) Директорът на съответната териториална дирекция на Изпълнителна агенция „Морска администрация“ и капитан на пристанището отказва вписване в Регистъра на пристанищните оператори с мотивирана заповед, ако заявителят не отстрани нередовността в срока по ал. 7. Заповедта се оспорва по реда на Административнопроцесуалния кодекс в 14-дневен срок от съобщаването й на заявителя.\n \n(9) Вписванията в Регистъра на пристанищните оператори се извършват от длъжностни лица, определени от директора на съответната териториална дирекция на Изпълнителна агенция „Морска администрация“ и капитан на пристанището. Вписването се извършва в 7-дневен срок, а при фактическа и правна сложност – в 14-дневен срок от подаване на заявлението. Когато е необходимо да бъде дадена възможност на други заинтересовани лица да защитят свои права и законни интереси, срокът за вписване е един месец от започване на производството. В случаите по ал. 7 сроковете започват да текат след отстраняване на нередовността на заявлението.\n \n(10) Незабавно след извършване на вписването в Регистъра на пристанищните оператори директорът на съответната териториална дирекция на Изпълнителна агенция „Морска администрация“ и капитан на пристанището издава удостоверение за регистрация на пристанищен оператор.\n \n(11) Вписването на промени в Регистъра на пристанищните оператори се извършва по заявление на заинтересованото лице, подадено в 14-дневен срок от настъпване на промяната. В производствата за вписване на промени се прилагат ал. 1 – 10.\n \n(12) Ново удостоверение за регистрация на пристанищен оператор се издава при промяна на:\n \n1. наименованието, седалището или адреса на управление на пристанищния оператор;\n \n2. основанието, по силата на което пристанищният оператор е получил достъп до пазара на пристанищни услуги;\n \n3. пристанището, съответно на пристанищния терминал, за което е получил достъп до пазара на пристанищни услуги;\n \n4. видовете пристанищни услуги, за които е получил достъп.\n \n(13) Заличаване от Регистъра на пристанищните оператори и отнемане на удостоверението за регистрация се извършва въз основа на мотивирана заповед на изпълнителния директор на Изпълнителна агенция „Морска администрация“ при:\n \n1. прекратяване на концесията, съответно на договора със собственика на територията и пристанищната инфраструктура на пристанището или терминала, с който е предоставен достъп до пазара на пристанищни услуги;\n \n2. преобразуване или прекратяване на търговеца – пристанищен оператор;\n \n3. обявяване на търговеца – пристанищен оператор, в несъстоятелност или в ликвидация;\n \n4. временно преустановяване на дейността по чл. 117б, ал. 4, т. 3.\n \n(14) Производството по ал. 13 може да започне и по инициатива на изпълнителния директор на Изпълнителна агенция „Морска администрация“.\n \n(15) Заповедта, с която се постановява заличаване от Регистъра на пристанищните оператори и се отнема удостоверението за регистрация, се оспорва по реда на Административнопроцесуалния кодекс в 14-дневен срок от съобщаването й.“\n \nЗаконът е приет от 51-вото Народно събрание на 11 септември 2025 г. и е подпечатан с официалния печат на Народното събрание.\n \nПредседател на Народното събрание: \nНаталия Киселова\n \n5120"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166341",
    "meta": [],
    "text": "УКАЗ № 160\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение \nи допълнение\nна Закона за чистотата на атмосферния въздух, приет от 51-вото Народно събрание на 11 септември 2025 г.\nИздаден в \nСофия на 18 септември 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за чистотата на атмосферния въздух\n(обн., ДВ, бр. 45 от 1996 г.; попр., бр. 49 от 1996 г.; изм., бр. 85 от 1997 г., бр. 27 от 2000 г., бр. 102 от 2001 г., бр. 91 от 2002 г., бр. 112 от 2003 г., бр. 95 от 2005 г., бр. 99 и 102 от 2006 г., бр. 86 от 2007 г., бр. 36 и 52 от 2008 г., бр. 6, 82 и 93 от 2009 г., бр. 41, 87 и 88 от 2010 г., бр. 35 и 42 от 2011 г., бр. 32, 38, 53, 54, 77 и 102 от 2012 г., бр. 98 от 2014 г., бр. 14 и 101 от 2015 г., бр. 58 от 2016 г., бр. 12, 58 и 85 от 2017 г., бр. 98 и 103 от 2018 г., бр. 1 и 81 от 2019 г., бр. 18 от 2021 г., бр. 20 и 102 от 2022 г., бр. 102 от 2023 г. и бр. 41 от 2024 г.)\n§ 1. \nВ чл. 3, ал. 1, т. 6 след думите „производство или“ се добавя „пускане и“.\n§ 2. \nВ чл. 9а се правят следните изменения и допълнения:\n1. В ал. 1 се създава изречение второ: „Директорът на съответната регионална инспекция по околната среда и водите (РИОСВ) утвърждава плана за управление на разтворителите съгласно наредбата по изречение първо или издава мотивиран писмен отказ за утвърждаване на плана за управление на разтворителите в срок до 31 май на текущата година“.\n2. В ал. 5:\nа) в т. 4 думите „регионална инспекция по околната среда и водите“ се заменят с „РИОСВ“;\nб) в т. 5 накрая се добавя „когато плащането не е извършено по електронен път“.\n3. В ал. 12 думите „регионална инспекция по околната среда и водите“ се заменят с „РИОСВ“.\n§ 3. \nВ чл. 9г се правят следните изменения и допълнения:\n1. В ал. 2 думите „регионална инспекция по околната среда и водите (РИОСВ)“ се заменят с „РИОСВ“.\n2. В ал. 5:\nа) в текста преди т. 1 думите „Към заявлението по ал. 4“ се заменят с „В заявлението по ал. 4 се посочва ЕИК/БУЛСТАТ на оператора и към него“;\nб) точка 1 се отменя.\n3. В ал. 6 думата „одобрява“ се заменя с „утвърждава“.\n4. Алинея 7 се отменя.\n5. В ал. 14 след думите „подава заявление“ се добавя „по образец, утвърден от министъра на околната среда и водите“.\n6. В ал. 16 след думата „удостоверение“ се добавя „по образец, утвърден от министъра на околната среда и водите“.\n§ 4. \nВ чл. 11а, ал. 10, т. 3 думите „единен граждански номер (ЕГН), за чуждестранните лица – документ, издаден в съответствие с националното им законодателство, удостоверяващ правния им статус“ се заменят с „БУЛСТАТ“.\n§ 5. \nВ чл. 17 се правят следните изменения и допълнения:\n1. В ал. 4 думите „регионалните инспекции по околната среда и водите“ се заменят с „РИОСВ“.\n2. В ал. 5, т. 1 думите „регионалните инспекции по околната среда и водите (РИОСВ)“ се заменят с „РИОСВ“.\n3. В ал. 6 в текста преди т. 1 думите „регионалните инспекции по околната среда и водите“ се заменят с „РИОСВ“.\n4. В ал. 7:\nа) в текста преди т. 1 думите „регионалните инспекции по околната среда и водите“ се заменят с „РИОСВ“;\nб) в т. 4 след думите „изтегляне от пазара“ се поставя запетая и се добавя „изземване на продукта“;\nв) създават се т. 6 и 7:\n„6. да изискват от доставчиците на услуги на информационното общество да съдействат за отстраняване или когато това е невъзможно, за ограничаване на рисковете, свързани с продукт, който се предлага или е бил предлаган за продажба онлайн чрез техните услуги;\n7. да получават съдействие от органите на Министерството на вътрешните работи, общините и кметствата при или по повод изпълнение на служебните си задължения по този закон.“\n5. В ал. 9, т. 1 думите „регионалните инспекции по околната среда и водите“ се заменят с „РИОСВ“;\n6. Създават се ал. 15 – 17:\n„(15) Надзорът на пазара на продуктите от обхвата на Регламент (ЕС) 2024/590 на Европейския парламент и на Съвета от 7 февруари 2024 г. относно веществата, които нарушават озоновия слой, и за отмяна на Регламент (ЕО) № 1005/2009 (ОВ, L 2024/590 от 20 февруари 2024 г.), наричан по-нататък „Регламент (ЕС) 2024/590“, и Регламент (ЕС) 2024/573 на Европейския парламент и на Съвета от 7 февруари 2024 г. за флуорсъдържащите парникови газове, за изменение на Директива (ЕС) 2019/1937 и за отмяна на Регламент (ЕС) № 517/2014 (ОВ, L 2024/573 от 20 февруари 2024 г.), наричан по-нататък „Регламент (ЕС) 2024/573“, се осъществява от министъра на околната среда и водите, директорите на РИОСВ или от оправомощени от тях длъжностни лица в съответствие с изискванията на Регламент (ЕС) 2019/1020 на Европейския парламент и на Съвета от 20 юни 2019 г. относно надзора на пазара и съответствието на продуктите и за изменение на Директива 2004/42/ЕО и регламенти (ЕО) № 765/2008 и (ЕС) № 305/2011 (ОВ, L 169/1 от 25 юни 2019 г.), наричан по-нататък „Регламент (ЕС) 2019/1020“.\n(16) Директорите на РИОСВ или оправомощени от тях длъжностни лица изпълняват своите надзорни функции по ал. 15 като част от контрола по ал. 7 и в съответствие с правомощията по чл. 14 от Регламент (ЕС) 2019/1020.\n(17) При несъответствие, констатирано по време на осъществяване на надзора на пазара на продуктите от обхвата на Регламент (ЕС) 2024/590 и Регламент (ЕС) 2024/573, директорите на РИОСВ или оправомощени от тях длъжностни лица имат право да изискат от икономическия оператор възстановяване на общия размер на разходите за проведените лабораторни анализи и изпитвания, за транспорт и съхранение при изземване на продуктите, за предприети коригиращи действия за привеждане в съответствие и/или за унищожаване на продуктите.“\n§ 6. \nВ чл. 17в се правят следните изменения:\n1. В ал. 2 думите „1 април“ се заменят с „30 април“.\n2. Алинеи 3, 4, 5 и 6 се отменят.\n§ 7. \nВ чл. 18б, ал. 5, т. 3 накрая се добавя „и че горивото няма да се продава или реализира в този вид“.\n§ 8. \nВ чл. 18г думите „само във вписаните в регистъра по чл. 8б, ал. 1 обекти твърди горива, които съответстват на изискванията за качество, опаковани са и са етикетирани в съответствие с изискванията на наредбата по чл. 8а, ал. 1 и са“ се заменят с „твърди горива“.\n§ 9. \nВ чл. 27 се създава ал. 11:\n„(11) Програмите по ал. 1 могат да се обжалват по реда на Административнопроцесуалния кодекс. Съдът разглежда жалбата, произнася се с решение и обявява решението в едномесечен срок от заседанието, в което е приключило разглеждането на делото. Производството по жалбата приключва в 6-месечен срок от подаването й.“\n§ 10.\n Създава се чл. 30а\n1\n:\n„Чл. 30а\n1\n. Надзорът на пазара за продуктите от обхвата на наредбата по чл. 8, ал. 1 се осъществява в съответствие с изискванията на Регламент (ЕС) 2019/1020.“\n§ 11.\n В чл. 30б, ал. 1 се правят следните допълнения:\n1. В текста преди т. 1 в началото се добавя „В изпълнение на своите контролни функции по отношение на качеството на течните и на твърдите горива и на надзорните функции по Регламент (ЕС) 2019/1020 по отношение на течните горива“.\n2. В т. 9 след думата „проверки“ се добавя „в т.ч. по сигнал“.\n§ 12.\n В чл. 30г се правят следните изменения и допълнения:\n1. В ал. 1:\nа) в т. 2 след думите „чл. 30в, ал. 1, т. 3“ се добавя „и 4“;\nб) в т. 3:\nаа) в буква „а“ думите „т. 4“ се заменят с „т. 3 и 4“;\nбб) в буква „б“ след думите „чл. 30в, ал. 1, т. 3“ се добавя „и 4“;\nвв) буква „г“ се отменя.\n2. Създава се ал. 11:\n„(11) В случаите по ал. 1, т. 2 и 3 Държавната агенция за метрологичен и технически надзор предоставя информация на Европейската комисия и на останалите държави членки чрез информационната и комуникационната система по чл. 34 от Регламент (ЕС) 2019/1020.“\n§ 13.\n Член 30з се изменя така:\n„Чл. 30з. (1) Директорите на РИОСВ или оправомощени от тях длъжностни лица осъществяват:\n1. контрол за спазване изискванията на наредбите по чл. 9а, ал. 1, чл. 9б и чл. 11а, ал. 1, включително спрямо лицата, които пускат на пазара продукти, определени с наредбата по чл. 11а, ал. 1;\n2. надзор на пазара за продуктите от обхвата на наредбата по чл. 11а, ал. 1 в съответствие с изискванията на Регламент (ЕС) 2019/1020.\n(2) При упражняването на контрола за спазване изискванията на наредбите по чл. 9а, ал. 1, чл. 9б и чл. 11а, ал. 1 и на надзорните функции по Регламент (ЕС) 2019/1020 по отношение на продуктите от обхвата на наредбата по чл. 11а, ал. 1 длъжностните лица по ал. 1 имат:\n1. право на свободен достъп до проверяваните обекти;\n2. право да изискват информация и документи;\n3. правомощия по чл. 14, параграф 4 от Регламент (ЕС) 2019/1020 по отношение на продуктите от обхвата на наредбата по чл. 11а, ал. 1;\n4. право да налагат глоби и имуществени санкции на лицата/икономическите оператори, които не спазват изискванията на наредбите по чл. 9а, ал. 1, чл. 9б и чл. 11а, ал. 1 и изискванията на Регламент (ЕС) 2019/1020 по отношение на продуктите от обхвата на наредбата по чл. 11а, ал. 1.\n(3) При констатирано по време на осъществяването на надзора на пазара несъответствие на продуктите от обхвата на наредбата по чл. 11а, ал. 1 длъжностните лица по ал. 1 изискват от съответния икономически оператор възстановяване на общия размер на разходите за техните дейности съгласно чл. 15 от Регламент (ЕС) 2019/1020.\n(4) Длъжностните лица по ал. 1 са длъжни да не разгласяват информация, която представлява производствена или търговска тайна, станала им известна при или по повод упражняване на контрола.“\n§ 14.\n В чл. 30к, ал. 8 накрая се поставя запетая и се добавя „когато плащането не е извършено по електронен път“.\n§ 15.\n В чл. 30л се правят следните изменения и допълнения:\n1. В ал. 4:\nа) в текста преди т. 1 думите „Към заявлението по ал. 3“ се заменят с „В заявлението по ал. 3 се посочва ЕИК/БУЛСТАТ на оператора и към него“;\nб) точка 1 се отменя.\n2. В ал. 5 думата „одобрени“ се заменя с „утвърдени“.\n3. Алинея 6 се отменя.\n4. В ал. 13 след думите „подават заявление“ се добавя „по образец, утвърден от министъра на околната среда и водите“.\n5. В ал. 15 след думата „удостоверение“ се добавя „по образец, утвърден от министъра на околната среда и водите“.\n§ 16.\n В чл. 33б, ал. 1, т. 5 думите „или за изтегляне“ се заменят с „изтегляне или изземване“.\n§ 17.\n В чл. 34, ал. 9, изречение второ думите „се предават“ се заменят с „могат да бъдат предоставени безвъзмездно или предадени“.\n§ 18.\n В чл. 34д се правят следните изменения и допълнения:\n1. В ал. 1 думите „Лице, което“ се заменят с „Лице или икономически оператор, който“, а след думите „чл. 11а, ал. 1“ се добавя „и/или нарушава изискванията на Регламент (ЕС) 2019/1020 по отношение на продуктите от обхвата на наредбата по чл. 11а, ал. 1“.\n2. В ал. 2 думите „Лице, което“ се заменят с „Лице или икономически оператор, който“, думите „чл. 11а, ал. 2“ се заменят с „чл. 11а, ал. 1“, а след думата „глоба“ се добавя „в размер“.\n3. В ал. 3 думите „Лице, което“ се заменят с „Лице или икономически оператор, който“, а след думата „глоба“ се добавя „в размер“.\n4. Алинея 4 се изменя така:\n„(4) Лице или икономически оператор, който не представи в срок документи, технически спецификации, данни или информация съгласно изискванията на наредбата по чл. 11а, ал. 1 и/или съгласно изискванията на Регламент (ЕС) 2019/1020 по отношение на продуктите от обхвата на наредбата по чл. 11а, ал. 1, се наказва с глоба в размер от 500 до 2000 лв. или с имуществена санкция в размер от 1000 до 3000 лв.“\n§ 19.\n В чл. 34и ал. 25 се отменя.\n§ 20.\n В допълнителните разпоредби се правят следните изменения и допълнения:\n1. В § 1:\nа) в т. 43 думите „или равна на“ се заменят с „от“;\nб) създават се т. 49 – 52:\n„49. „Надзор на пазара“ са извършените дейности и предприетите мерки от определените в този закон органи по смисъла на чл. 3, т. 3 от Регламент (ЕС) 2019/1020.\n50. „Икономически оператор“ е всяко физическо или юридическо лице, обвързано със задължения във връзка с производството на продукти, предоставянето им на пазара или пускането им в действие по смисъла на чл. 3, т. 13 от Регламент (ЕС) 2019/1020.\n51. „Доставчик на услуга на информационното общество“ е всяко физическо или юридическо лице, доставчик на услуга по смисъла на чл. 3, т. 14 от Регламент (ЕС) 2019/1020.\n52. „Изземване“ е всяка мярка, целяща да постигне връщане на продукт по смисъла на чл. 3, т. 22 от Регламент (ЕС) 2019/1020.“\n2. Създава се § 1в:\n„§ 1в. Този закон въвежда мерки по прилагането на Регламент (ЕС) 2019/1020 на Европейския парламент и на Съвета от 20 юни 2019 г. относно надзора на пазара и съответствието на продуктите и за изменение на Директива 2004/42/ЕО и регламенти (ЕО) № 765/2008 и (ЕС) № 305/2011.“\nЗаключителни разпоредби\n§ 21\n. В Закона за защита от вредното въздействие на химичните вещества и смеси (обн., ДВ, бр. 10 от 2000 г.; изм., бр. 91 от 2002 г., бр. 86 и 114 от 2003 г., бр. 100 и 101 от 2005 г., бр. 30, 34 и 95 от 2006 г., бр. 82 от 2007 г., бр. 110 от 2008 г., бр. 63 и 98 от 2010 г., бр. 84 от 2012 г., бр. 61 от 2014 г., бр. 102 от 2015 г., бр. 12 и 58 от 2017 г., бр. 53 и 98 от 2018 г., бр. 17 от 2019 г., бр. 19 от 2021 г., бр. 102 от 2022 г., бр. 102 от 2023 г. и бр. 23 от 2024 г.) се правят следните изменения и допълнения:\n1. В чл. 1:\nа) в т. 1 след думите „пускат на пазара“ се добавя „включително за продажба от разстояние“, а думите „и смеси“ се заменят с „и/или смеси“;\nб) в т. 2 след думите „пускането на пазара“ се добавя „включително за продажба от разстояние, доставката на услуги на информационното общество“, а думите „и смеси“ се заменят с „и/или смеси“;\nв) в т. 3 се създава буква „л“:\n„л) Регламент (ЕС) 2019/1020 на Европейския парламент и на Съвета от 20 юни 2019 г. относно надзора на пазара и съответствието на продуктите и за изменение на Директива 2004/42/ЕО и регламенти (ЕО) № 765/2008 и (ЕС) № 305/2011 (ОВ, L 169/1 от 25 юни 2019 г.), наричан по-нататък „Регламент (ЕС) 2019/1020“.“\n2. Член 4 се отменя.\n3. В чл. 4а се създават т. 4 и 5:\n„4. предприемат подходящи и пропорционални коригиращи действия по чл. 16, параграф 3 от Регламент (ЕС) 2019/1020 в изпълнение на чл. 16, параграфи 1 и 2 от същия регламент;\n5. представят предупрежденията по чл. 16, параграф 3, букви „д“ и „ж“ от Регламент (ЕС) 2019/1020 на български език.“\n4. В чл. 25, ал. 1:\nа) създава се нова т. 1:\n„1. рекламиране на опасни химични вещества или смеси, включително биоциди, в съответствие с чл. 48 от Регламент (ЕО) № 1272/2008 (CLP) и на чл. 72 от Регламент (ЕС) № 528/2012;“\nб) точка 4 се изменя така:\n„4. регистрация и актуализация на регистрацията на химични вещества в самостоятелен вид, в смеси и в изделия съгласно дял II от Регламент (ЕО) № 1907/2006 (REACH) и Регламент за изпълнение (ЕС) 2020/1435 на Комисията от 9 октомври 2020 г. относно задълженията на регистрантите да актуализират своите регистрации съгласно Регламент (ЕО) № 1907/2006 на Европейския парламент и на Съвета относно регистрацията, оценката, разрешаването и ограничаването на химикали (REACH) (OB, L 331/24 от 12 октомври 2020 г.);“\nв) създава се т. 34:\n„34. предприемане на действия по отстраняване или ограничаване на риска в съответствие с чл. 7, чл. 14, параграф 4, буква „к“ и чл. 16, параграф 3 от Регламент (ЕС) 2019/1020.“\n5. В чл. 27:\nа) в ал. 1 думите „27 – 31 и 33“ се заменят с „27 – 31, 33 и 34“;\nб) в ал. 2 думите „чл. 25, ал. 1, т. 2, 2а, 3, 7, 10, 14а, 18 – 22, 26 и 33“ се заменят с „чл. 25, ал. 1, т. 1, 2, 2а, 3, 7, 10, 14а, 18 – 22, 26, 33 и 34“;\nв) алинея 4 се изменя така:\n„(4) Агенция „Митници“ извършва контрол в случаите по чл. 25, ал. 1, т. 12 в съответствие с приложимото митническо законодателство.“;\nг) в ал. 6 след думите „т. 23“ се добавя „и 34“, а думите „глава III от Регламент (ЕО) 765/2008“ се заменят с „Регламент (ЕС) 2019/1020“;\nд) в ал. 7 след думите „т. 24“ се добавя „и 34“, а думите „глава III от Регламент (ЕО) № 765/2008“ се заменят с „Регламент (ЕС) 2019/1020“;\nе) в ал. 9 след думите „т. 32“ се добавя „и 34“ и след думите „Регламент (ЕС) 2017/852“ се добавя „и Регламент (ЕС) 2019/1020“;\nж) създават се ал. 10 и 11:\n„(10) Органите по ал. 1, 2, 6, 7 и 9 са органи за надзор на пазара по смисъла на чл. 10, параграф 2 от Регламент (ЕС) 2019/1020.\n(11) Органът по ал. 4 е митнически орган по смисъла на чл. 25, параграф 1 от Регламент (ЕС) 2019/1020.“\n6. В чл. 28:\nа) в ал. 1 се създава т. 5:\n„5. да осъществяват действията по чл. 14 от Регламент (ЕС) 2019/1020 и да предприемат мерките по чл. 16, параграфи 4 и 5 от същия регламент.“;\nб) алинеи 5 и 6 се изменят така:\n„(5) При установени несъответствия с изискванията по този закон, подзаконовите актове по неговото прилагане и/или с регламентите по чл. 1, т. 3 органите по чл. 27, ал. 1, 2, 6, 7 и 9 изискват от икономическия оператор възстановяване на общия размер на направените от тях разходи, в т.ч. за провеждане на изпитвания (лабораторни анализи), за предприемане на мерки в съответствие с чл. 28, параграфи 1 и 2 от Регламент (ЕС) 2019/1020, разходи за изтегляне от пазара или изземване, транспорт и/или съхранение, унищожаване, както и разходи за дейности във връзка с продукти, които подлежат на коригиращи действия преди допускане за свободно обращение или пускане на пазара.\n(6) Когато се установи, че пуснато на пазара химично вещество в самостоятелен вид, в състава на смес или в изделие, химична смес и/или биоцид не съответства на изискванията на този закон, подзаконовите нормативни актове по неговото прилагане и/или на регламентите по чл. 1, т. 3 и веществото, сместа и/или биоцидът, изделието представлява риск или сериозен риск за здравето и безопасността на хората и/или околната среда, министърът на здравеопазването и/или министърът на околната среда и водите или оправомощени от тях длъжностни лица могат да разпоредят изпълнение на мерките по чл. 16, параграфи 4 и 5 или по чл. 19 от Регламент (ЕС) 2019/1020, в т.ч. да разпоредят незабавно и ефективно изтегляне от пазара за сметка на лицата, отговорни за пускането на пазара, или изземване от крайния ползвател, както и унищожаване.“\n7. Създава се чл. 28а:\n„Чл. 28а. Органите на Министерството на вътрешните работи, общините и кметствата са длъжни да оказват необходимата помощ и съдействие на органите по чл. 27 при или по повод изпълнение на служебните им задължения съгласно този закон.“\n8. Член 31 се изменя така:\n„Чл. 31. Органите по чл. 27 могат да обменят с Европейската комисия, с митническите органи и с останалите държави членки информацията, посочена в чл. 34, параграфи 4 и 5 от Регламент (ЕС) 2019/1020 чрез информационната и комуникационната система по чл. 34, параграф 1 от същия регламент, включително електронни интерфейси между тази система и използваните от митническите органи системи, когато има такива.“\n9. В чл. 35:\nа) в ал. 1:\nаа) точка 4 се изменя така:\n„4. рекламира биоцид в нарушение на изискванията по чл. 72 от Регламент (ЕС) № 528/2012;“\nбб) създава се т. 34а:\n„34а. не изпълни задължението си за актуализация на регистрацията или не изпълни това задължение в сроковете по Регламент за изпълнение (ЕС) 2020/1435 на Комисията от 9 октомври 2020 г. относно задълженията на регистрантите да актуализират своите регистрации съгласно Регламент (ЕО) № 1907/2006 на Европейския парламент и на Съвета относно регистрацията, оценката, разрешаването и ограничаването на химикали (REACH);“\nвв) създава се т. 49:\n„49. не изпълни задължението по чл. 7 от Регламент (ЕС) 2019/1020;“\nб) в ал. 3, т. 3 след числото „31“ се поставя запетая и се добавя „34а“, а думите „42 и 43“ се заменят с „42, 43 и 49“.\n10. В чл. 36:\nа) в ал. 1 думите „41 и 43 – 47“ се заменят с „41, 43 – 47 и 49“;\nб) в ал. 3 думите „чл. 35, ал. 1, т. 39 и 48“ се заменят с „чл. 35, ал. 1, т. 39, 48 и 49“.\n11. В допълнителните разпоредби:\nа) в § 1 т. 49 се отменя;\nб) в § 1а се създава ал. 3:\n„(3) За целите на надзора на пазара по този закон се прилагат определенията по чл. 3 от Регламент (ЕС) 2019/1020 с изключение на определението за „пускане на пазара“, което се прилага по смисъла на регламентите по чл. 1, т. 3, букви „а“, „б“, „д“ и „к“.“\n§ 22.\n В Закона за ограничаване изменението на климата (обн., ДВ, бр. 22 от 2014 г.; изм., бр. 14, 17, 41 и 56 от 2015 г., бр. 47 от 2016 г., бр. 12, 58 и 85 от 2017 г., бр. 7 и 15 от 2018 г., бр. 25 от 2020 г., бр. 19 от 2021 г., бр. 102 от 2022 г., бр. 84, 96 и 102 от 2023 г., бр. 16, 28, 39 и 41 от 2024 г. и бр. 26 от 2025 г.) в приложение № 2 към чл. 30, ал. 3 се правят следните изменения и допълнения:\n1. В т. 10 изречение второ се изменя така: „Полетите по т. 12 и 13 или полетите, извършени изключително за превоз в рамките на официална мисия на управляващ монарх и най-близките му роднини, на държавни глави, правителствени ръководители и министри на държавите членки, не могат да бъдат изключвани по тази точка.“\n2. Точка 11 се изменя така:\n„11. от 1 януари 2013 г. до 31 декември 2030 г. полети, които, с изключение на изискванията на тази точка, биха попаднали в тази дейност, и осъществени от нетърговски оператор на въздухоплавателни средства, извършващ полети с общи годишни емисии под 1000 тона годишно, включително емисии от полети по т. 12 и 13;“.\n3. Създават се т. 12 и 13:\n„12. полети от летища, разположени в Швейцария, до летища, разположени в Европейското икономическо пространство;\n13. полети от летища, разположени в Обединеното кралство, до летища, разположени в Европейското икономическо пространство.“\n§ 23.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 11 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n5119"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166493",
    "meta": [],
    "text": "УКАЗ № 161\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Меморандум за разбирателство между Министерството на отбраната на Република България и Организацията на НАТО за комуникации и информация, представлявана от Агенцията на НАТО за комуникации и информация относно сътрудничеството в областта на C4ISR, подписан от българска страна на 28 април 2025 г. в гр. София и от Агенцията на НАТО за комуникации и информация на 12 май 2025 г. в гр. Брюксел, приет от 51-вото Народно събрание на 11 септември 2025 г.\nИздаден в \nСофия на 18 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Меморандум за разбирателство между Министерството на отбраната на Република България и Организацията на НАТО за комуникации и информация, представлявана от Агенцията на НАТО за комуникации и информация относно сътрудничеството в областта на C4ISR, подписан от българска страна на 28\n \nаприл 2025 г. в гр. София и от Агенцията на НАТО за комуникации и информация на 12\n \nмай 2025 г. в гр. Брюксел\nЧлен единствен. \nРатифицира Меморандума за разбирателство между Министерството на отбраната на Република България и Организацията на НАТО за комуникации и информация, представлявана от Агенцията на НАТО за комуникации и информация относно сътрудничеството в областта на C4ISR, подписан от българска страна на 28 април 2025 г. в гр. София и от Агенцията на НАТО за комуникации и информация на 12 май 2025 г. в гр. Брюксел.\nЗаконът е приет от 51-вото Народно събрание на 11 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5136"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166117",
    "meta": [],
    "text": "УКАЗ № 158\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Техническо споразумение относно създаване на временна рамка за осигуряване на поддръжка от страната домакин на Съюзните сили за реагиране (Allied Reaction Forces (ARF), приет от 51-вото Народно събрание на 10 септември 2025 г.\nИздаден в София на 16 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Техническо споразумение относно създаване на временна рамка за осигуряване на поддръжка от страната домакин на Съюзните сили за реагиране (Allied Reaction Forces (ARF)\nЧлен единствен.\n Ратифицира Техническото споразумение между Върховното главно командване на Обединените въоръжени сили на НАТО в Европа (SHAPE), Министерството на отбраната на Република Албания, министъра на отбраната на Кралство Белгия, правителството на Република България, Департамента за националната отбрана на Канада и канадските въоръжени сили, министъра на отбраната на Чешката република, Федералното министерство на отбраната на Федерална република Германия, Командването на отбраната на Кралство Дания, министъра на отбраната на Кралство Испания, правителството на Република Естония, правителството на Република Финландия, министъра на отбраната на Френската република, правителството на Обединеното кралст- во Великобритания и Северна Ирландия, Министерството на националната отбрана на Република Гърция, Министерството на отбраната на Република Хърватия, Министерството на отбраната на Унгария, Министерството на външните работи на Исландия, Министерството на отбраната на Италианската република, правителството на Република Литва, министъра на отбраната на Великото херцогство Люксембург, правителството на Република Латвия, Министерството на отбраната на Република Северна Македония, правителството на Черна гора, министъра на отбраната на Кралство Нидерландия, Норвежкия съвместен щаб, министъра на националната отбрана на Република Полша, министъра на националната отбрана на Португалската република, Министерството на националната отбрана на Румъния, Министерството на отбраната на Словашката република, Министерството на отбраната на Република Словения, правителството на Кралство Швеция, правителството на Република Турция и Департамента за отбрана на Съединените американски щати относно създаване на временна рамка за осигуряване на поддръжка от страната домакин на Съюзните сили за реагиране (Allied Reaction Forces (ARF), подписано от Върховното главно командване на Обединените въоръжени сили на НАТО в Европа на 28 юни 2024 г. и от българска страна на 13 ноември 2024 г. в гр. Монс, Кралство Белгия.\nЗаконът е приет от 51-вото Народно събрание на 10 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5134"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166118",
    "meta": [],
    "text": "УКАЗ № 157\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на писмата за изменение на Анекса към Споразумението между Република България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение на Парижкия протокол, приет от 51-вото Народно събрание на 10 септември 2025 г.\nИздаден в София на 16 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на писмата за изменение на Анекса към Споразумението между Република България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение на Парижкия протокол\nЧлен единствен. \nРатифицира писмата за изменение на Анекса към Споразумението между Република България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение на Парижкия протокол, подписани от българска страна на 20 юни 2024 г., от Върховното главно командване на Обединените въоръжени сили в Европа на 28 октомври 2024 г. и от Щаба на Върховния съюзен главнокомандващ по трансформацията на 9 септември 2024 г.\nЗаконът е приет от 51-вото Народно събрание на 10 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5135"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166563",
    "meta": [],
    "text": "УКАЗ № 154\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за държавната собственост, приет от 51-вото Народно събрание на 31 юли 2025 г., повторно приет на 4 септември 2025 г.\nИздаден в \nСофия на 5 септември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за държавната собственост\n(обн., ДВ, бр. 44 от 1996 г.; изм., бр. 104 от 1996 г., бр. 55, 61 и 117 от 1997 г., бр. 93 и 124 от 1998 г., бр. 67 от 1999 г., бр. 9, 12, 26 и 57 от 2000 г., бр. 1 от 2001 г.; Решение № 7 на Конституционния съд от 2001 г. – бр. 38 от 2001 г.; изм., бр. 45 от 2002 г., бр. 63 от 2003 г., бр. 24 и 93 от 2004 г., бр. 32 от 2005 г., бр. 17, 30, 36, 64 и 105 от 2006 г., бр. 41, 59, 92 и 113 от 2007 г., бр. 52 и 54 от 2008 г., бр. 10, 17, 19, 33 и 41 от 2009 г., бр. 18 и 87 от 2010 г., бр. 19 и 47 от 2011 г., бр. 45, 82 и 99 от 2012 г., бр. 27 от 2013 г.; Решение № 6 на Конституционния съд от 2013 г. – бр. 65 от 2013 г.; изм., бр. 66 и 109 от 2013 г., бр. 40, 98 и 105 от 2014 г., бр. 52, 60 и 61 от 2015 г., бр. 81 от 2016 г., бр. 13, 58 и 96 от 2017 г., бр. 21, 64, 77 и 90 от 2018 г., бр. 25, 44, 60, 61, 79 и 94 от 2019 г.; Решение № 9 на Конституционния съд от 2019 г. – бр. 98 от 2019 г.; изм., бр. 28, 34 и 44 от 2020 г., бр. 21 от 2021 г., бр. 32 и 102 от 2022 г., бр. 102 от 2023 г. и бр. 47 от 2025 г.)\n§ 1. \nВ чл. 15 ал. 4 и 5 се отменят.\n§ 2. \nВ чл. 38 се правят следните изменения:\n1. В ал. 1 думите „административния съд по местонахождението на имота“ се заменят с „Върховния административен съд“.\n2. Алинея 6 се изменя така:\n„(6) В 7-дневен срок от получаването на жалбата и становището по aл. 4 съдът се произнася в закрито заседание по допускане на посочените и представените от страните доказателства.“\n3. Алинея 7 се отменя.\n4. В ал. 8 думите „7-дневен“ се заменят с „едномесечен“.\n§ 3. \nВ глава трета раздел III с чл. 42а – 42и се отменя.\n§ 4. \nВ чл. 45 ал. 5 се отменя.\n§ 5. \nВ чл. 47 ал. 3 се отменя.\n§ 6. \nВ чл. 48, ал. 1, изречение първо думите „а в случаите по чл. 45, ал. 5 и чл. 47, ал. 3 – на министъра на отбраната“ се заличават.\n§ 7. \nВ § 1 от допълнителните разпоредби след думите „разполагането им“ се добавя „както и обекти за изграждане и преустройство, необходими на Главна дирекция „Пожарна безопасност и защита на населението“ и областните дирекции на Министерството на вътрешните работи“.\n§ 8. \nВ § 1а от допълнителните разпоредби т. 1а се отменя.\nПреходни и заключителни разпоредби\n§ 9. \nЗапочналите и неприключили до влизането в сила на този закон производства по реда на глава трета, раздел III се прекратяват.\n§ 10.\n Започналите и неприключили до влизането в сила на този закон административни дела в административни съдилища се довършват по досегашния ред.\n§ 11.\n До 1 януари 2026 г. Висшият съдебен съвет обезпечава Върховния административен съд с необходимия брой съдии. \n§ 12.\n В Закона за насърчаване на инвестициите (обн., ДВ, бр. 97 от 1997 г.; попр., бр. 99 от 1997 г.; изм., бр. 29 и 153 от 1998 г., бр. 110 от 1999 г., бр. 28 от 2002 г., бр. 37 от 2004 г.; попр., бр. 40 от 2004 г.; изм., бр. 34, 59, 65, 80, 82 и 86 от 2006 г., бр. 42 и 53 от 2007 г., бр. 69 от 2008 г., бр. 41 и 82 от 2009 г., бр. 18, 88 и 100 от 2010 г., бр. 38, 45 и 82 от 2012 г., бр. 15, 16 и 66 от 2013 г., бр. 98 от 2014 г., бр. 14, 32 и 61 от 2015 г., бр. 85 и 96 от 2017 г., бр. 20 от 2018 г., бр. 44 от 2019 г., бр. 21 от 2020 г., бр. 17 и 21 от 2021 г., бр. 22 от 2022 г., бр. 20 и 79 от 2024 г. и бр. 43 от 2025 г.) в глава четвърта се създава раздел III с чл. 22к и 22л:\n„Раздел III\nДруги разпоредби, приложими при инвестиционни проекти\nЧл. 22к. (1) При реализация на приоритетни инвестиционни проекти с национално или регионално значение и за инвестиционни предложения, които са определени като обекти с национално значение с акт на Министерския съвет или са обекти със стратегическа важност по смисъла на Закона за опазване на околната среда, и за индустриални паркове със стратегическо значение по Закона за индустриалните паркове, централните и териториалните органи на изпълнителната власт извършват административно обслужване или съгласуват, или се произнасят по реда на Закона за опазване на околната среда, както и разрешават/одобряват реализацията на същите инвестиционни проекти по реда на специален закон, в срокове с една втора по-кратки от предвидените в съответния нормативен акт.\n(2) За реализация на проект по ал. 1, при необходимост от положително становище или при провеждане на консултации по Закона за опазване на околната среда със специализираните ведомства, във връзка с уведомление за инвестиционно предложение, план, програма, свързани с проект по ал. 1, при оценяване на информацията относно необходимостта от екологична оценка (ЕО) или оценка на въздействието върху околната среда (ОВОС), на доклад по ЕО или ОВОС, централните и териториалните органи на изпълнителната власт се произнасят или изразяват становище в срокове с една втора по-кратки от предвидените в съответния нормативен акт. Срокът за произнасяне или изразяване на становище започва да тече от датата на получаване на искането от възложителя или компетентния орган. Непроизнасянето или неизразяването на становище в срок се смята за мълчаливо съгласие.\n(3) Когато не е предвиден срок за произнасяне по ал. 1 и 2, компетентният орган или оправомощено от него длъжностно лице се произнася в срок 14 дни. Когато не е предвиден срок за осигуряване на обществен достъп до информация чрез интернет страницата на компетентния орган или предоставяне на копие от информацията на съответната община/ район/кметство, такъв се осигурява в тридневен срок от постъпване на информацията.\n(4) Алинеи 1 – 3 не се прилагат при проектиране и изграждане на слънчеви фотоволтаични преобразуватели и генератори за енергия от вятър по смисъла на Закона за енергията от възобновяеми източници.\nЧл. 22л. (1) При необходимост от допълнителна информация за инвестиционното предложение, план, програма сроковете по чл. 22к, ал. 1 и 2 спират да текат от датата, на която е изпратено писмо или акт на компетентния орган или оправомощено от него длъжностно лице, до предоставянето й.\n(2) Компетентният орган или оправомощено от него длъжностно лице изисква не повече от два пъти допълнителна информация по внесено инвестиционно предложение, план, програма.\n(3) Алинеи 1 и 2 се прилагат и в случаите по чл. 22к, ал. 3, изречения първо и второ.“\n§ 13.\n В Закона за приватизация и следприватизационен контрол (обн., ДВ, бр. 28 от 2002 г.; изм., бр. 78 от 2002 г., бр. 20 и 31 от 2003 г.; Решение № 5 на Конституционния съд от 2003 г. – бр. 39 от 2003 г.; изм., бр. 46 и 84 от 2003 г., бр. 55 и 115 от 2004 г., бр. 28, 39, 88, 94, 103 и 105 от 2005 г., бр. 36, 53, 72 и 105 от 2006 г., бр. 59 от 2007 г., бр. 36, 65, 94, 98 и 110 от 2008 г., бр. 24, 42, 82 и 99 от 2009 г., бр. 18, 50, 89 и 97 от 2010 г., бр. 19 и 98 от 2011 г., бр. 20, 38, 54 и 60 от 2012 г., бр. 15, 23, 66 и 68 от 2013 г., бр. 98 от 2014 г., бр. 14, 34, 41 и 61 от 2015 г., бр. 13 и 60 от 2016 г., бр. 13, 58 и 96 от 2017 г., бр. 7, 8, 64 и 90 от 2018 г., бр. 56, 79 и 83 от 2019 г., бр. 14, 54 и 65 от 2020 г., бр. 102 от 2022 г. и бр. 84 и 102 от 2023 г.) се правят следните изменения и допълнения:\n1. В чл. 1:\nа) в ал. 4, т. 3 буква „а“ се отменя;\nб) алинея 5 се изменя така:\n„(5) Продажбата на обособени части от имуществото на търговски дружества с повече от 50 на сто държавно участие в капитала и от имуществото на търговски дружества, чийто капитал е собственост на други търговски дружества с повече от 50 на сто държавно участие в капитала, се извършва чрез електронната платформа по чл. 3а.“;\nв) създава се ал. 6:\n„(6) Продажбата на обособени части от имуществото на търговски дружества с повече от 50 на сто общинско участие в капитала може да се извършва чрез електронната платформа по чл. 3а.“\n2. В чл. 3:\nа) в ал. 3, т. 1 думите „включително за техните обособени части“ се заличават;\nб) създава се нова ал. 8:\n„(8) Решение за приватизация на обектите по ал. 3, т. 3, букви „а“ – „в“ се приема след предложение на органа, упражняващ правата на държавата в капитала.“;\nв) досегашните ал. 8 и 9 стават съответно ал. 9 и 10.\n3. В чл. 22д, ал. 1, т. 5 думите „чл. 3, ал. 9“ се заменят с „чл. 3, ал. 10“.\n4. В чл. 32:\nа) алинея 3 се изменя така:\n„(3) Обособени части от имуществото на търговски дружества с повече от 50 на сто държавно участие в капитала, както и обекти по чл. 1, ал. 2, т. 4 и 5 се продават чрез електронен търг.“;\nб) създава се нова ал. 4:\n„(4) Обособени части от имуществото на търговски дружества с повече от 50 на сто общинско участие и обектите по чл. 1, ал. 2, т. 6 могат да се продават чрез:\n1. публичен търг;\n2. публично оповестен конкурс;\n3. електронен търг.“;\nв) досегашните ал. 4, 5 и 6 стават съответно ал. 5, 6 и 7.\n5. В чл. 39 думите „чл. 3, ал. 9“ се заменят с „чл. 3, ал. 10“.\n§ 14.\n В Закона за лечебните заведения (обн., ДВ, бр. 62 от 1999 г.; изм., бр. 88 и 113 от 1999 г.; попр., бр. 114 от 1999 г.; изм., бр. 36, 65 и 108 от 2000 г.; Решение № 11 на Конституционния съд от 2001 г. – бр. 51 от 2001 г.; изм., бр. 28 и 62 от 2002 г., бр. 83, 102 и 114 от 2003 г., бр. 70 от 2004 г., бр. 46, 76, 85, 88 и 105 от 2005 г., бр. 30, 34, 59, 80 и 105 от 2006 г., бр. 31, 53 и 59 от 2007 г., бр. 110 от 2008 г., бр. 36, 41, 99 и 101 от 2009 г., бр. 38, 59, 98 и 100 от 2010 г., бр. 45 и 60 от 2011 г., бр. 54, 60 и 102 от 2012 г., бр. 15 и 20 от 2013 г., бр. 47 от 2014 г., бр. 72 и 95 от 2015 г., бр. 81 и 98 от 2016 г., бр. 85, 99, 101 и 103 от 2017 г., бр. 18, 77, 84, 91 и 102 от 2018 г., бр. 13, 24, 42 и 101 от 2019 г., бр. 28, 54, 71, 85, 103 и 110 от 2020 г., бр. 11 от 2021 г., бр. 8, 32 и 104 от 2022 г., бр. 8 от 2023 г. и бр. 39 и 85 от 2024 г.) се създава чл. 105а:\n„Чл. 105а. С решение на Министерския съвет върху имоти – публична и частна държавна собственост, може да се учредяват възмездно по реда на Закона за държавната собственост, без търг или конкурс, ограничени вещни права в полза на държавни лечебни заведения за нуждите на осъществяваните от тях медицински дейности и за обслужване на пациентите.“\n§ 15.\n В Закона за опазване на околната среда (обн., ДВ, бр. 91 от 2002 г.; попр., бр. 98 от 2002 г.; изм., бр. 86 от 2003 г., бр. 70 от 2004 г., бр. 74, 77, 88, 95 и 105 от 2005 г., бр. 30, 65, 82, 99, 102 и 105 от 2006 г., бр. 31, 41 и 89 от 2007 г., бр. 36, 52 и 105 от 2008 г., бр. 12, 19, 32, 35, 47, 82, 93 и 103 от 2009 г., бр. 46 и 61 от 2010 г., бр. 35 и 42 от 2011 г., бр. 32, 38, 53 и 82 от 2012 г., бр. 15, 27 и 66 от 2013 г., бр. 22 и 98 от 2014 г., бр. 62, 95, 96 и 101 от 2015 г., бр. 81 от 2016 г., бр. 12, 58, 76 и 96 от 2017 г., бр. 53, 77 и 98 от 2018 г., бр. 1, 17 и 24 от 2019 г.; Решение № 5 на Конституционния съд от 2019 г. – бр. 36 от 2019 г.; изм., бр. 79, 81 и 101 от 2019 г., бр. 21, 54 и 102 от 2020 г., бр. 21 от 2021 г., бр. 42, 96 и 102 от 2022 г., бр. 84 и 102 от 2023 г. и бр. 70 от 2024 г.) се правят следните изменения и допълнения:\n1. В чл. 88, ал. 4 думите „подадени до 1 юли 2024 г.“ се заличават и след думите „Министерския съвет“ съюзът „и“ се заменя с „или“.\n2. В чл. 93, ал. 10 в изречение второ думите „подадени до 1 юли 2024 г.“ се заличават и след думите „Министерския съвет“ съюзът „и“ се заменя с „или“.\n3. В чл. 95 се създава ал. 6:\n„(6) Компетентният орган или оправомощено от него длъжностно лице се произнася в срок до 30 дни по заданието за обхват на ОВОС по ал. 2.“\n4. В чл. 99, ал. 9 думите „подадени до 1 юли 2024 г.“ се заличават и след думите „Министерския съвет“ съюзът „и“ се заменя с „или“.\n5. В § 1, т. 76 от допълнителните разпоредби след думите „в периода до 2030 г.“ се добавя „както и проект, за който е взето решение на Народното събрание за реализацията му“.\nЗаконът е приет от 51-вото Народно събрание на 31 юли 2025 г. и на 4 септември 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова \n5044"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166595",
    "meta": [],
    "text": "УКАЗ № 211\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Изменение и допълнение № 2 (Amendment 2) на Международен договор (LOA) BU-P-AAD „Sidewinder AIM 9X Блок II ракети, свързани материали и услуги“ (Sidewinder AIM 9X Block II Missiles, associated material and services), приет от 51-вото Народно събрание на 30 октомври 2025 г.\nИздаден в \nСофия на 10 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Изменение и допълнение № 2 (Amendment 2) на Международен договор (LOA) BU-P-AAD „Sidewinder AIM 9X Блок II ракети, свързани материали и услуги“ (Sidewinder AIM 9X Block II Missiles, associated material and services)\nЧл. 1. \nРатифицира Изменение и допълнение № 2 (Amendment 2) на Международен договор (LOA) BU-P-AAD „Sidewinder AIM 9X Блок II ракети, свързани материали и услуги“ (Sidewinder AIM 9X Block II Missiles, associated material and services) по Програмата на САЩ за чуждестранни военни продажби (Foreign Military Sales-FMS), одобрено на 7 март 2025 г. във Вашингтон, САЩ, и подписан на 18 август 2025 г. в София. \nЧл. 2. \nДоговорът по чл. 1 да не се обнародва в „Държавен вестник“.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 30 октомври 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n6241"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166622",
    "meta": [],
    "text": "УКАЗ № 197\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за Държавна агенция „Разузнаване“, приет от 51-вото Народно събрание на 10 октомври 2025 г., повторно приет на 30 октомври 2025 г.\nИздаден в \nСофия на 31 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за Държавна агенция „Разузнаване“\n(обн., ДВ, бр. 79 от 2015 г.; изм., бр. 105 от 2016 г., бр. 103 от 2017 г., бр. 17 от 2019 г., бр. 51 и 69 от 2020 г. и бр. 84 от 2023 г.)\n§ 1. \nВ чл. 14 се правят следните изменения:\n1. В ал. 1 думите „назначава с указ на президента на републиката“ се заменят с „избира с решение на Народното събрание“.\n2. В ал. 2 думата „преназначен“ се заменя с „преизбран“.\n3. Алинея 3 се изменя така:\n„(3) Председателят се подпомага от трима заместник-председатели, които се назначават с решение на Министерския съвет за срок 5 години по предложение на председателя.“\n§ 2. \nВ чл. 15, ал. 1 в текста преди т. 1 думата „назначавани“ се заменя с „избирани, съответно назначавани“.\n§ 3. \nВ чл. 16 се правят следните изменения:\n1. В ал. 2 думите „указ на президента на републиката“ се заменят с „решение на Народното събрание“.\n2. В ал. 3 думите „президента на републиката да назначи“ се заменят с „Народното събрание да избере“.\n3. В ал. 4 думата „назначаване“ се заменя с „избиране“.\n§ 4. \nВ чл. 34 ал. 6 се изменя така:\n„(6) Инспекторът е държавен служител по този закон.“\nЗаключителни разпоредби\n§ 5. \nВ Закона за управление и функциониране на системата за защита на националната сигурност (обн., ДВ, бр. 61 от 2015 г.; изм., бр. 94 от 2018 г., бр. 69 от 2020 г. и бр. 15 от 2022 г.) в чл. 7, ал. 1 се правят следните изменения и допълнения:\n1. Точка 5 се изменя така:\n„5. прави предложение до президента на републиката за назначаване и освобождаване на ръководителя на Служба „Военно разузнаване“;“.\n2. Създава се нова т. 6:\n„6. прави предложение до Народното събрание за избиране и освобождаване на ръководителите на Държавна агенция „Национална сигурност“ и Държавна агенция „Разузнаване“;“.\n3. Досегашната т. 6 става т. 7.\n§ 6. \nВ Закона за оръжията, боеприпасите, взривните вещества и пиротехническите изделия (обн., ДВ, бр. 73 от 2010 г.; изм., бр. 88 от 2010 г., бр. 26 и 43 от 2011 г., бр. 44 и 73 от 2012 г., бр. 66, 68 и 70 от 2013 г., бр. 53 и 98 от 2014 г., бр. 14, 56, 79, 94 и 95 от 2015 г., бр. 47, 81 и 103 от 2016 г., бр. 103 от 2017 г., бр. 10 и 20 от 2018 г., бр. 37 от 2019 г., бр. 28 и 100 от 2020 г., бр. 80 от 2021 г., бр. 102 от 2022 г., бр. 84 от 2023 г. и бр. 13 и 41 от 2024 г.) се правят следните допълнения:\n1. В чл. 26, ал. 1 се създава изречение второ: „Минималната дълбочина на маркировката е най-малко 0,0762 милиметра.“\n2. В § 4, ал. 1 от допълнителните разпоредби се създава т. 10:\n„10. Директива за изпълнение (ЕС) 2024/325 на Комисията от 19 януари 2024 г. за изменение на Директива за изпълнение (ЕС) 2019/68 по отношение на минималната дълбочина на маркировката на огнестрелните оръжия и основните компоненти (OВ, L 2024/325, 22 януари 2024 г.).“\nЗаконът е приет от 51-вото Народно събрание на 10 октомври 2025 г. и на 30 октомври 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6219"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166624",
    "meta": [],
    "text": "УКАЗ № 198\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за специалните разузнавателни средства, приет от 51-вото Народно събрание на 10 октомври 2025 г., повторно приет на 30 октомври 2025 г.\nИздаден в \nСофия на 31 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за специалните разузнавателни средства\n(обн., ДВ, бр. 95 от 1997 г.; изм., бр. 70 от 1999 г., бр. 49 от 2000 г., бр. 17 от 2003 г., бр. 86 от 2005 г., бр. 45 и 82 от 2006 г., бр. 109 от 2007 г., бр. 43 и 109 от 2008 г., бр. 88, 93 и 103 от 2009 г., бр. 32 и 88 от 2010 г., бр. 1 и 13 от 2011 г., бр. 44 от 2012 г., бр. 17, 52, 70 и 111 от 2013 г., бр. 53 и 107 от 2014 г., бр. 14, 42, 56, 74 и 79 от 2015 г., бр. 39, 81 и 103 от 2016 г., бр. 63, 84 и 103 от 2017 г., бр. 7 и 56 от 2018 г., бр. 17 и 37 от 2019 г., бр. 69 от 2020 г., бр. 32 и 62 от 2022 г., бр. 6 и 84 от 2023 г. и бр. 61 от 2025 г.)\nПараграф единствен.\n В чл. 19в се правят следните изменения:\n1. В ал. 1 думите „назначава с указ на президента на републиката“ се заменят с „избира с решение на Народното събрание“.\n2. В ал. 2 думата „преназначен“ се заменя с „преизбран“.\n3. В ал. 3 думата „двама“ се заменя с „трима“.\n4. В ал. 4 в текста преди т. 1 думата „назначавани“ се заменя с „избирани, съответно назначавани“.\n5. В ал. 6 думите „указ на президента на републиката“ се заменят с „решение на Народното събрание“.\n6. В ал. 7 думите „президента на републиката с указ да назначи“ се заменят с „Народното събрание с решение да избере“.\n7. В ал. 10 думата „назначаващия“ се заменя с „избиращия, съответно назначаващия“.\nЗаконът е приет от 51-вото Народно събрание на 10 октомври 2025 г. и на 30 октомври 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6218"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166590",
    "meta": [],
    "text": "УКАЗ № 209\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Усъвършенстваното рамково споразумение между Европейския съюз и неговите държави членки, от една страна, и Република Чили, от друга страна, съставено в Брюксел на 13 декември 2023 г., приет от 51-вото Народно събрание на 29 октомври 2025 г.\nИздаден в \nСофия на 6 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Усъвършенстваното рамково споразумение между Европейския съюз и неговите държави членки, от една страна, и Република Чили, от друга страна, съставено в Брюксел на 13 декември 2023 г.\nЧлен единствен.\n Ратифицира Усъвършенстваното рамково споразумение между Европейския съюз и неговите държави членки, от една страна, и Република Чили, от друга страна, съставено в Брюксел на 13 декември 2023 г.\nЗаконът е приет от 51-вото Народно събрание на 29октомври 2025 г. и е подпечатан с официалния печат на Народното събрание.\nПредседател на Народното събрание: \nРая Назарян \n6175"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166597",
    "meta": [],
    "text": "УКАЗ № 207\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Международен договор (Letter of Offer and Acceptance – LOA) BU-P-LBL „Модул за GPS, осигуряващ поддръжка на „M-code“ за военни цели“, приет от \n51-вото\n Народно събрание на 24 октомври 2025 г.\nИздаден в \nСофия на 5 ноември 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Международен договор (Letter of Offer and Acceptance – LOA) BU-P-LBL „Модул за GPS, осигуряващ поддръжка на „M-code“ за военни цели“\nЧл. 1.\n Ратифицира Международен договор (Letter of Offer and Acceptance – LOA) BU-P-LBL „Модул за GPS, осигуряващ поддръжка на „M-code“ за военни цели“, подписан на 19 март 2025 г. в Съединените американски щати и на 22 юли 2025 г. в гр. София. \nЧл. 2.\n Договорът по чл. 1 да не се обнародва в „Държавен вестник“.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 24 октомври 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n6125"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166613",
    "meta": [],
    "text": "УКАЗ № 205\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за защита на конкуренцията, приет от 51-вото Народно събрание на 23 октомври 2025 г.\nИздаден в \nСофия на 5 ноември 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за защита на конкуренцията\n(обн., ДВ, бр. 102 от 2008 г.; изм., бр. 42 от 2009 г., бр. 54 и 97 от 2010 г., бр. 73 от 2011 г., бр. 38 от 2012 г., бр. 15 от 2013 г., бр. 56 от 2015 г., бр. 2, 7 и 77 от 2018 г., бр. 17 и 28 от 2019 г., бр. 17 от 2021 г. и бр. 84 от 2023 г.)\n§ 1. \nВ чл. 1 се създава ал. 5:\n„(5) Този закон урежда правомощията на Комисията за защита на конкуренцията по Регламент (ЕС) 2022/1925 на Европейския парламент и на Съвета от 14 септември 2022 г. за достъпни и справедливи пазари в цифровия сектор и за изменение на директиви (EС) 2019/1937 и (ЕС) 2020/1828 (Акт за цифровите пазари) (OB, L 265/1 от 12 октомври 2022 г.), наричан по-нататък „Регламент (ЕС) 2022/1925“, и по Регламент (ЕС) 2022/2560 на Европейския парламент и на Съвета от 14 декември 2022 г. относно чуждестранните субсидии, които нарушават вътрешния пазар (OB, L 330/1 от 23 декември 2022 г.) във връзка с глава 3 „Концентрации“ от регламента, наричан по-нататък „Регламент (ЕС) 2022/2560“, включително и сътрудничеството по прилагането на същите регламенти с Европейската комисия, компетентните национални органи на държавите – членки на Европейския съюз, и националните правоприлагащи органи.“\n§ 2. \nВ чл. 4 се създава ал. 6:\n„(6) Процедурата по ал. 1 за избор на председател, заместник-председател и членове на комисията се провежда от парламентарната комисия, отговаряща за икономическата политика, по приети от Народното събрание и публично оповестени правила. Кандидатури се предлагат от народните представители с приложени мотиви, документи и/или препоръки, обосноваващи професионалните качества на кандидатите, включително тяхната експертиза в областта на правната защита на конкуренцията, обществените поръчки или концесиите, или на икономиката.“\n§ 3. \nВ чл. 8, ал. 1 се правят следните изменения и допълнения:\n1. В т. 4 след думите „сравнителна реклама“ съюзът „и“ се заличава, а накрая се добавя „както и с Европейската комисия и компетентните национални органи на държавите – членки на Европейския съюз, по реда на Регламент (ЕС) 2022/1925 и във връзка с глава 3 „Концентрации“ на Регламент (ЕС) 2022/2560.“ \n2. Създава се т. 16: \n„16. упражнява други правомощия, предвидени в закон.“\n§ 4. \nВ чл. 9 се правят следните изменения и допълнения:\n1. В ал. 1 се създават т. 11 и 12:\n„11. може да създава съвети като експертни консултативни звена по въпросите за осигуряване на защитата и условията за разширяване на конкуренцията и на свободната инициатива в стопанската дейност, както и работни групи за изпълнение на конкретни задачи в същата област;\n12. упражнява други правомощия, предвидени в закон.“\n2. В ал. 2 изречение второ сe изменя така: „При отсъствие на председателя той се замества съгласно негова заповед от заместник-председателя, а при отсъствие и на заместник-председателя – от определен със заповед на председателя член на комисията.“\n§ 5. \nВ чл. 11 ал. 1 се изменя така:\n„(1) Членовете на комисията, служителите в администрацията и външните експерти и специалисти нямат право да разпространяват информация, която представлява професионална тайна.“\n§ 6. \nВ чл. 13 се правят следните изменения и допълнения:\n1. В ал. 2: \nа) създава се нова т. 3: \n„3. трансфер от централния бюджет;“ \nб) досегашната т. 3 става т. 4. \n2. Създава се нова ал. 3:\n„(3) Средствата по ал. 2 следва да са достатъчни за изпълнение на правомощията и задълженията на комисията, включително за:\n1. осигуряване на материални и нематериални активи – специализирано техническо оборудване, хардуер, софтуер, лицензи и други; \n2. наемане на външни експерти и специалисти по провежданите от комисията предварителни проучвания и производства по реда на този закон, на Закона за концесиите и на Закона за обществените поръчки;\n3. създаване на програми за обучения в областта на конкурентното право на публични органи и други заинтересовани организации;\n4. повишаване на квалификацията и стимулиране на служителите на комисията.“\n3. В ал. 5 след думите „осъществява ефективно“ се добавя „международно“, след думата „сътрудничество“ се добавя „включително“, а след думите „органи по Регламент (ЕС) 2017/2394 при заблуждаваща реклама и неразрешена сравнителна реклама и“ се добавя „Регламент (ЕС) 2022/1925 и Регламент (ЕС) 2022/2560, както и“.\n§ 7. \nВ чл. 24 се правят следните изменения и допълнения:\n1. Заглавието се изменя така: „Уведомяване за концентрация“.\n2. Създава се нова ал. 2:\n„(2) За концентрация може да бъде подадено доброволно предварително уведомление пред комисията и когато не са изпълнени условията за задължително предварително уведомяване по ал. 1.“\n3. Досегашната ал. 2 става ал. 3 и в нея думите „Предприятията са задължени да уведомят“ се заменят с „В случаите по ал. 1 и 2 предприятията уведомяват“.\n4. Създава се ал. 4:\n„(4) Комисията с мотивирано определение може да изиска да бъде подадено уведомление за концентрация в срок до 6 месеца от осъществяване на сделката, когато: \n1. сумата от общите обороти на всички предприятия – участници в концентрацията на територията на Република България през предходната финансова година надхвърля 25 млн. лв., и \n2. сделката поражда съмнения, че в резултат на осъществяването на концентрация съществено ще се възпрепятства ефективната конкуренция на съответния пазар, особено в резултат на създаване или засилване на господстващо положение.“ \n5. Създава се ал. 5:\n„(5) В случаите по ал. 4 предприятията уведомяват комисията за концентрацията в указания в определението срок.“ \n§ 8. \nВ чл. 26, ал. 1 думите „подлежаща на уведомяване съгласно чл. 24, ал. 1“ се заменят с „по чл. 24“.\n§ 9. \nВ чл. 34 ал. 3 се изменя така:\n„(3) При преценката дали една сравнителна реклама е разрешена, освен обстоятелствата по ал. 2 се вземат предвид и разпоредбите на чл. 26 от Регламент (ЕС) 2024/1143 на Европейския парламент и на Съвета от 11 април 2024 г. относно географските означения за вина, спиртни напитки и селскостопански продукти, както и за храните с традиционно специфичен характер и незадължителните термини за качество за селскостопанските продукти, за изменение на регламенти (ЕС) № 1308/2013, (ЕС) 2019/787 и (ЕС) 2019/1753 и за отмяна на Регламент (ЕС) № 1151/2012 (OB, L 2024/1143 от 23 април 2024 г.).“\n§ 10.\n В чл. 37б, ал. 1 текстът преди т. 1 се изменя така: „Забранява се всяко действие или бездействие на купувач в отношенията с доставчик във веригата за доставка на селскостопански и хранителни продукти, ако е в противоречие с добросъвестната търговска практика и уврежда или може да увреди интересите на доставчика, включително и следните нелоялни търговски практики в отношенията между купувачите и доставчиците във веригата за доставки на селскостопански и хранителни продукти като:“\n§ 11.\n В чл. 38, ал. 1 се правят следните изменения и допълнения:\n1. В т. 6 думите „разрешаване на“ се заличават.\n2. В т. 7 накрая се добавя „както и искане на Европейската комисия по чл. 22 и 23 от Регламент (ЕС) 2022/1925 и чл. 14 от Регламент (ЕС) 2022/2560 във връзка с глава 3 „Концентрации“ от същия регламент“.\n§ 12.\n В чл. 38а се правят следните изменения и допълнения:\n1. В ал. 1 думите „чл. 38, ал. 1, т. 2 – 4“ се заменят с „чл. 38, ал. 1, т. 2 – 5“.\n2. Създава се ал. 3:\n„(3) Председателят на комисията със свое разпореждане може да публикува заключенията от предварителното проучване с оглед запознаването на обществеността с резултатите.“\n§ 13.\n В чл. 39 се създават ал. 3, 4 и 5:\n„(3) В работния екип по ал. 2 могат да бъдат включени и външни специалисти, притежаващи специални знания и професионален опит съобразно спецификата, предмета и обхвата на производството. Те могат да участват в цялостното проучване или да им бъде възложено изпълнението само на конкретни задачи.\n(4) Външните специалисти по ал. 3 не могат да бъдат заинтересовани пряко или косвено от изхода на производството и осъществяват възложените им от председателя задачи безпристрастно и в интерес на ефективното прилагане на този закон и на чл. 101 и 102 от Договора за функционирането на Европейския съюз.\n(5) Условията и редът за назначаване на външните специалисти по ал. 3, включително осигуряване на спазването на изискванията по ал. 4 и по чл. 11, ал. 1, се определят в Устройствения правилник на Комисията за защита на конкуренцията.“\n§ 14.\n В чл. 40, ал. 1 накрая се добавя „или на комисията по друго образувано пред нея производство“.\n§ 15.\n В чл. 46 накрая се добавя „Регламент (ЕС) 2022/1925 и Регламент (ЕС) 2022/2560“.\n§ 16.\n В чл. 50 се правят следните изменения и допълнения:\n1. В ал. 2 текстът преди т. 1 се изменя така: „Проверките по ал. 1 се извършват от определени със заповед на председателя на комисията служители в нейната администрация и при необходимост – от външни специалисти с професионални познания в сферата на компютърните технологии, съобразно целта и обхвата на проверката, които имат правомощия да:“.\n2. В ал. 3, в изречение второ думата „служителите“ се заменя с „лицата“.\n3. В ал. 4 думите „на служителите на комисията“ се заличават.\n4. В ал. 5, в изречение първо накрая се добавя „както и по Регламент (ЕС) 2022/1925 и Регламент (ЕС) 2022/2560“.\n§ 17.\n В чл. 51, ал. 2, т. 2 накрая се добавя „и при производства по глава единадесета – практиките от конкретен участник на съответния анализиран пазар, които могат да доведат до съществено предотвратяване, ограничаване или нарушаване на конкуренцията в анализирания сектор, отрасъл, подотрасъл или регион“.\n§ 18.\n В чл. 52, ал. 1 думите „служителите на комисията“ се заменят с „оправомощените лица“.\n§ 19.\n В чл. 53 заглавието се изменя така: „Експертизи от външни експерти“.\n§ 20.\n В чл. 54 се създава ал. 5:\n„(5) Комисията си сътрудничи с Европейската комисия и с националните правоприлагащи органи по Регламент (ЕС) 2022/1925 и по Регламент (ЕС) 2022/2560, като получава и оказва съдействие, обменя информация, участва в провеждането на срещи. При извършване на проверки от името на или съвместно с Европейската комисия или компетентните национални правоприлагащи органи се спазва предвиденият за това ред в Регламент (ЕС) 2022/1925 и в Регламент (ЕС) 2022/2560. В тези случаи комисията има правомощията по чл. 23, параграфи 2 и 4 от Регламент (ЕС) 2022/1925 и по чл. 14, параграф 2 от Регламент (ЕС) 2022/2560.“\n§ 21.\n В чл. 55, ал. 1, изречение второ след думите „по Регламент (ЕС) 2017/2394“ се добавя „Регламент (ЕС) 2022/1925 и Регламент (ЕС) 2022/2560“.\n§ 22.\n В чл. 60, ал. 1, т. 13 думите „или не попада в обхвата на задължението за предварително уведомяване“ се заличават.\n§ 23.\n Член 67 се изменя така:\n„Контрол по изпълнение на решенията\nЧл. 67. (1) Страните са длъжни своевременно да информират комисията за изпълнението на решение, с което се постановява прекратяване на нарушение, наложени са поведенчески и/или структурни мерки, постановено е преустановяване на прилагането на нелоялни търговски практики или изпълнение на други условия или задължения.\n(2) Комисията може по своя инициатива да осъществява последващ контрол и да извърши последваща оценка на въздействието на решението по ал. 1, като може да образува ново производство и да постанови ново решение.“\n§ 24.\n В чл. 69 се правят следните допълнения:\n1. В ал. 3 се създава изречение второ: „При назначаване на експертиза по инициатива на комисията сумите за възнаграждения се заплащат от комисията.“\n2. В ал. 4 накрая се добавя „както и заплатените от комисията суми за възнаграждение на външни експерти и специалисти“.\n3. В ал. 5 след думите „оттегляне на искането“ се добавя „или при липса на правен интерес“.\n§ 25.\n Създава се чл. 74а:\n„Признаване на нарушение от ответната страна\nЧл. 74а. (1) До изтичане на срока по чл. 74, ал. 2 ответна страна може да подаде искане за постигане на споразумение, което съдържа потвърждение на нарушението или отказ от оспорване на участие в него.\n(2) Процедурата за постигане на споразумение се урежда с правила, приети от комисията.“\n§ 26.\n В чл. 78, ал. 3, изречение първо думите „както и“ се заличават и на края на изречението се добавя „или когато не е подадено уведомление по чл. 24, ал. 4 в указания от комисията срок“.\n§ 27.\n В чл. 79, ал. 1 се създава т. 10:\n„10. предложения за промени в условията на концентрацията.“\n§ 28.\n В чл. 80, ал. 4 думите „с цел отстраняване на антиконкурентните ефекти“ се заменят с „включващи мерки, които са необходими за запазване на ефективната конкуренция и за ограничаване на отрицателните въздействия на концентрацията върху засегнатия пазар“.\n§ 29.\n В чл. 81 се правят следните изменения:\n1. В ал. 4 думите „промени в условията на концентрацията“ се заменят с „предложения във връзка с концентрацията съгласно чл. 80, ал. 4“.\n2. В ал. 5 думите „промени в условията на концентрацията“ се заменят с „предложения във връзка с концентрацията съгласно чл. 80, ал. 4“.\n§ 30.\n В чл. 82 се правят следните изменения и допълнения:\n1. В ал. 3:\nа) в т. 1 думите „или не попада в обхвата на чл. 24“ се заличават;\nб) в т. 3 след думите „съгласно измененията“ се добавя „включително мерките за запазване на ефективната конкуренция и за ограничаване на отрицателното въздействие на концентрацията върху засегнатия пазар“;\nв) създава се нова т. 4: \n„4. постановява в случаите на уведомяване по чл. 24, ал. 4, че сделката не води до съществено възпрепятстване на ефективната конкуренция на съответния пазар;“\nг) досегашната т. 4 става т. 5.\n2. В ал. 5, изречение второ думите „чл. 24, ал. 2“ се заменят с „чл. 24, ал. 3“.\n3. В ал. 7 думите „ал. 3, т. 4“ се заменят с „ал. 3, т. 5“.\n§ 31.\n В чл. 83 ал. 1 се изменя така:\n„(1) Задълбочено проучване на концентрацията се извършва, когато:\n1. в резултат на оценката, извършена при ускореното проучване, комисията установи, че концентрацията поражда сериозни съмнения, че в резултат на осъществяването й съществено ще се възпрепятства ефективната конкуренция на съответния пазар, особено в резултат на създаване или засилване на господстващо положение;\n2. предложените при ускореното проучване изменения на условията на концентрацията, включително мерките за запазване на ефективната конкуренция и за ограничаване на отрицателното въздействие на концентрацията върху засегнатия пазар, не са подходящи или достатъчни или тяхната оценка изисква задълбочено проучване;\n3. е необходимо становище на специализиран държавен орган, на който със закон е възложено регулиране на дейности в съответния сектор;\n4. в резултат от ускореното проучване комисията установи, че се пораждат сериозни съмнения относно действителния собственик на придобиващото контрол предприятие или източника на финансиране на сделката.“\n§ 32.\n В чл. 88 се правят следните изменения и допълнения:\n1. В ал. 1:\nа) създава се нова т. 3: \n„3. постановява в случаите на уведомяване по чл. 24, ал. 4, че сделката не води до съществено възпрепятстване на ефективната конкуренция на съответния пазар, или налага на участниците в сделката поведенчески и/или структурни мерки, необходими за възстановяване на ефективната конкуренция, включително като постанови разделяне на обединените капитали, дялове или активи и/или прекратяване на общия контрол;“\nб) досегашната т. 3 става т. 4.\n2. В ал. 2 думите „съгласно чл. 24, ал. 2“ се заменят със „съгласно чл. 24, ал. 3“.\n§ 33.\n В чл. 90, т. 1 думите „чл. 88, ал. 1, т. 3“ се заменят с „чл. 88, ал. 1, т. 4“.\n§ 34.\n В чл. 91 се правят следните изменения и допълнения:\n1. В ал. 3 накрая се добавя „и по чл. 45, т. 3 – когато в резултат от анализ на събрана в хода на производството информация възникнат сериозни съмнения за наличието на практики от конкретни участници на съответния пазар, които могат да доведат до съществено предотвратяване, ограничаване или нарушаване на конкуренцията в анализирания сектор, отрасъл, подотрасъл или регион“.\n2. Създава се нова ал. 4:\n„(4) Комисията може в хода на проучването с определение да приеме предварителни заключения относно състоянието на конкуренцията в анализирания сектор. В определен от комисията срок от публикуването на определението всички заинтересовани страни, участници в сектора или техни обединения и сдружения могат да предоставят информация или становище по предварителните заключения.“ \n3. Досегашната ал. 4 става ал. 5.\n4. Досегашната ал. 5 става ал. 6 и в нея т. 2 се изменя така:\n„2. предложи на компетентните държавни органи, включително органите на изпълнителната власт и органите на местното самоуправление, мерки за подобряване на конкурентната среда в сектора;“.\n5. Досегашната ал. 6 става ал. 7 и в нея думите „ал. 5“ се заменят с „ал. 6“.\n6. Създава се ал. 8:\n„(8) Органите по ал. 6, т. 2 са длъжни в тримесечен срок от уведомяването за решението да информират писмено комисията за конкретните мерки за подобряване на конкурентната среда, които ще предприемат, и сроковете за тяхното реализиране.“\n§ 35.\n В чл. 92 се правят следните изменения и допълнения:\n1. Алинея 6 се изменя така:\n„(6) Решенията на комисията по ал. 1 и 5 не подлежат на обжалване.“\n2. Създава се ал. 7:\n„(7) Органите и сдруженията по ал. 5, т. 2 са длъжни в тримесечен срок от уведомяването за решението да информират писмено комисията за действията, които ще предприемат по отправените от комисията предложения за изменение или отмяна на съответния акт.“\n§ 36.\n В чл. 93 се правят следните изменения:\n1. Заглавието се изменя така: „Производство по изпълнение на задълженията на комисията за съдействие съгласно актове на Европейския съюз“.\n2. Алинея 1 се изменя така:\n„(1) Производството по изпълнение на задълженията на комисията за съдействие по Регламент (ЕО) № 1/2003, по Регламент (ЕО) № 139/2004, Регламент (ЕС) 2022/1925 и Регламент (ЕС) 2022/2560 се образува на основание чл. 38, ал. 1, т. 7 във връзка с чл. 54 по искане на Европейската комисия или от национален орган по конкуренцията на държава членка, съответно компетентен национален орган на държавите – членки на Европейския съюз, или национален правоприлагащ орган.“\n§ 37.\n В чл. 97, ал. 1 се създава т. 4:\n„4. спиране прилагането на нелоялните практики по чл. 30, 31, 35 и 36.“\n§ 38.\n В чл. 100 се правят следните изменения и допълнения:\n1. В ал. 1:\nа) в т. 4 думите „чл. 88, ал. 1, т. 3“ се заменят с „чл. 88, ал. 1, т. 4“;\nб) в т. 6 накрая се добавя „и по глава седма „б“.\n2. Алинеи 2, 6, 10 и 12 се отменят.\n§ 39.\n В чл. 101 се създава ал. 7:\n„(7) Комисията намалява имуществената санкция на предприятието в случаите по чл. 74а съгласно методика, утвърдена с приетите от нея правила.“\n§ 40.\n В допълнителните разпоредби се правят следните изменения и допълнения:\n1. В § 1, т. 10, буква „б“ след думите „Регламент (ЕС) 2017/2394“ се добавя „Регламент (ЕС) 2022/1925 и Регламент (ЕС) 2022/2560“.\n2. Параграф 4 се изменя така:\n„§ 4. Този закон предвижда мерки по прилагане на:\n1. Регламент (ЕС) 2017/2394 на Европейския парламент и на Съвета от 12 декември 2017 г. относно сътрудничеството между националните органи, отговорни за прилагането на законодателството за защита на потребителите и за отмяна на Регламент (ЕО) № 2006/2004 (ОВ, L 345/1 от 27 декември 2017 г.);\n2. Регламент (ЕС) 2022/1925 на Европейския парламент и на Съвета от 14 септември 2022 г. за достъпни и справедливи пазари в цифровия сектор и за изменение на директиви (EС) 2019/1937 и (ЕС) 2020/1828 (Акт за цифровите пазари) (OB, L 265/1 от 12 октомври 2022 г.);\n3. Регламент (ЕС) 2022/2560 на Европейския парламент и на Съвета от 14 декември 2022 г. относно чуждестранните субсидии, които нарушават вътрешния пазар (OB, L 330/1 от 23 декември 2022 г.) по отношение на глава 3 „Концентрации“.“\nПреходни и заключителни разпоредби\n§ 41.\n След изтичане на мандата на настоящия състав на комисията, при следващия избор трима от членовете й се избират за срок от три години и половина, след изтичането на който срок нови членове на техните места се избират по реда и с мандат съгласно чл. 4, ал. 1.\n§ 42.\n В Закона за електронните съобщения (обн., ДВ, бр. 41 от 2007 г.; изм., бр. 109 от 2007 г., бр. 36, 43 и 69 от 2008 г., бр. 17, 35, 37 и 42 от 2009 г.; Решение № 3 на Конституционния съд от 2009 г. – бр. 45 от 2009 г.; изм., бр. 82, 89 и 93 от 2009 г., бр. 12, 17, 27 и 97 от 2010 г., бр. 105 от 2011 г., бр. 38, 44 и 82 от 2012 г., бр. 15, 27, 28, 52, 66 и 70 от 2013 г., бр. 11, 53, 61 и 98 от 2014 г., бр. 14 от 2015 г.; Решение № 2 на Конституционния съд от 2015 г. – бр. 23 от 2015 г.; изм., бр. 24, 29, 61 и 79 от 2015 г., бр. 50, 95, 97 и 103 от 2016 г., бр. 58, 85 и 101 от 2017 г., бр. 7, 21, 28, 77 и 94 от 2018 г., бр. 17, 47, 74, 94 и 100 от 2019 г., бр. 28, 51, 62 и 69 от 2020 г.; Решение № 15 на Конституционния съд от 2020 г. – бр. 101 от 2020 г.; изм., бр. 105 от 2020 г., бр. 20 от 2021 г., бр. 15 и 32 от 2022 г., бр. 58 и 84 от 2023 г., бр. 41, 70 и 79 от 2024 г. и бр. 35 и 61 от 2025 г.) се правят следните допълнения:\n1. В чл. 251б, ал. 2, изречение първо след думите „живота или здравето му“ се добавя „както и за производства за нарушения на чл. 15 от Закона за защита на конкуренцията“.\n2. В чл. 251в, ал. 1 се създава т. 6:\n„6. Комисия за защита на конкуренцията – за данните по чл. 251б, ал. 1, т. 1, 3 и 5 при интернет достъп.“\n3. В чл. 251г:\nа) в ал. 2 след думите „Наказателния кодекс“ се добавя „или нарушения на чл. 15 от Закона за защита на конкуренцията“;\nб) създава се ал. 9:\n„(9) За нуждите на производства за нарушения на чл. 15 от Закона за защита на конкуренцията данните по чл. 251б, ал. 1, т. 1, 3 и 5 се предоставят на съда и на Комисията за защита на конкуренцията при условията и по реда на Административнопроцесуалния кодекс и правилата по чл. 55, ал. 5 от Закона за защита на конкуренцията за достъпа, използването и съхраняването на документите, представляващи производствена, търговска или друга тайна, защитена от закон.“\n§ 43.\n Законът влиза в сила от деня на обнародването му в „Държавен вестник“ с изключение на § 10, който влиза в сила в срок три месеца след влизането в сила на този закон.\nЗаконът е приет от 51-вото Народно събрание на 23 октомври 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n6119"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166623",
    "meta": [],
    "text": "УКАЗ № 195\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за Държавна агенция „Национална сигурност“, приет от 51-вото Народно събрание на 2 октомври 2025 г., повторно приет на 23 октомври 2025 г.\nИздаден в София на 24 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за Държавна агенция „Национална сигурност“\n(обн., ДВ, бр. 109 от 2007 г.; изм., бр. 69 и 94 от 2008 г., бр. 22, 35, 42, 82 и 93 от 2009 г., бр. 16, 80 и 97 от 2010 г., бр. 9 и 100 от 2011 г., бр. 38 от 2012 г., бр. 15, 30, 52, 65 и 71 от 2013 г., бр. 53 от 2014 г., бр. 14, 24 и 61 от 2015 г., бр. 15, 101, 103 и 105 от 2016 г., бр. 103 от 2017 г., бр. 7, 27, 55, 56 и 88 от 2018 г., бр. 7, 17, 94 и 99 от 2019 г., бр. 51 от 2020 г., бр. 67 и 84 от 2023 г., бр. 18 и 70 от 2024 г. и бр. 49 и 61 от 2025 г.)\n§ 1.\n В чл. 8 се правят следните изменения: \n1. В ал. 1 думите „назначава с указ на президента на републиката“ се заменят с „избира с решение на Народното събрание“. \n2. В ал. 2 думата „двама“ се заменя с „трима“. \n3. В ал. 5 думите „указ на президента на републиката“ се заменят с „решение на Народното събрание“. \n4. В ал. 6 думите „президента на републиката с указ да назначи“ се заменят с „Народното събрание с решение да избере“.\nЗаключителна разпоредба\n§ 2. \nВ Закона за управление и функциониране на системата за защита на националната сигурност (обн., ДВ, бр. 61 от 2015 г.; изм., бр. 94 от 2018 г., бр. 69 от 2020 г. и бр. 15 от 2022 г.) в чл. 7, ал. 2 т. 5 се отменя.\nЗаконът е приет от 51-вото Народно събрание на 2 октомври 2025 г. и на 23 октомври 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n6088"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166569",
    "meta": [],
    "text": "УКАЗ № 182\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Протокола между правителството на Република България и правителството на Румъния за изменение на Споразумението между правителството на Република България и правителството на Румъния за трансгранично полицейско сътрудничество по наказателноправни въпроси, подписано във Видин на 19 май 2009 г., подписан на 16 юни 2025 г. в София и на 18 юни 2025 г. в Букурещ, приет от 51-вото Народно събрание на 8 октомври 2025 г.\nИздаден в \nСофия на 14 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Протокола между правителството на Република България и правителството на Румъния за изменение на Споразумението между правителството на Република България и правителството на Румъния за трансгранично полицейско сътрудничество по наказателноправни въпроси, подписано във Видин на 19 май 2009 г., подписан на 16 юни 2025 г. в София и на 18 юни 2025 г. в Букурещ\nЧлен единствен.\n Ратифицира Протокола между правителството на Република България и правителството на Румъния за изменение на Споразумението между правителството на Република България и правителството на Румъния за трансгранично полицейско сътрудничество по наказателноправни въпроси, подписано във Видин на 19 май 2009 г., подписан на 16 юни 2025 г. в София и на 18 юни 2025 г. в Букурещ.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 8 октомври 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n5770"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166582",
    "meta": [],
    "text": "УКАЗ № 181\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за търговския регистър и регистъра на юридическите лица с нестопанска цел, приет от 51-вото Народно събрание на 8 октомври 2025 г.\nИздаден в \nСофия на 14 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за търговския регистър и регистъра на юридическите лица с нестопанска цел\n(обн., ДВ, бр. 34 от 2006 г.; изм., бр. 80 и 105 от 2006 г., бр. 53, 59 и 104 от 2007 г., бр. 50 и 94 от 2008 г., бр. 44 от 2009 г., бр. 101 от 2010 г., бр. 34 и 105 от 2011 г., бр. 25, 38 и 99 от 2012 г., бр. 40 от 2014 г., бр. 22, 54 и 95 от 2015 г., бр. 13, 74 и 105 от 2016 г., бр. 85 от 2017 г., бр. 27 от 2018 г., бр. 17 и 38 от 2019 г., бр. 38 и 105 от 2020 г., бр. 60, 80, 84 и 105 от 2023 г., бр. 35, 72 и 82 от 2024 г. и бр. 49 и 67 от 2025 г.)\n§ 1. \nВ чл. 1 се правят следните изменения и допълнения: \n1. Създава се нова ал. 2:\n„(2) Този закон урежда и воденето, съхраняването и достъпа до регистъра на лицата, лишени от права да бъдат управители или членове на съвет на директорите, на надзорен или на управителен съвет – регистър на лицата, лишени от управленски права.“ \n2. Досегашната ал. 2 става ал. 3.\n§ 2. \nВ чл. 13 ал. 9 се отменя.\n§ 3. \nСъздава се чл. 17а:\n„Машинночетим формат\nЧл. 17а. (1) Агенцията осигурява техническа възможност за съхраняване в търговския регистър и регистъра на юридическите лица с нестопанска цел в машинночетим и позволяващ пълнотекстово търсене формат на подлежащите на обявяване актове и на документите, въз основа на които са настъпили обстоятелства, подлежащи на вписване.\n(2) В случай на несъответствия между съдържанието на съхраняваните в машинночетим и позволяващ пълнотекстово търсене формат документи и актове по ал. 1 и съдържанието на първоначално представения документ или акт предимство има последният.“\n§ 4. \nВ чл. 21 се правят следните изменения и допълнения:\n1. Създава се нова т. 8:\n„8. заявените за вписване физически лица – управители или членове на съвет на директорите, на надзорен съвет или на управителен съвет, не са лишени от управленски права;“.\n2. Досегашните т. 8, 9 и 10 стават съответно т. 9, 10 и 11.\n§ 5. \nСъздава се глава четвърта „а“ с чл. 37а – 37е:\n„Глава четвърта „а“\nРЕГИСТЪР НА ЛИЦАТА, ЛИШЕНИ ОТ УПРАВЛЕНСКИ ПРАВА\nОпределение и подлежащи на вписване обстоятелства\nЧл. 37а. (1) Регистърът на лицата, лишени от управленски права, е структурирана електронна база данни, съдържаща обстоятелствата, вписани по силата на закон, относно физическите лица, лишени от права да бъдат управители или членове на съвет на директорите, на надзорен или на управителен съвет.\n(2) Регистърът на лицата, лишени от управленски права, се води за:\n1. лица, обявени в несъстоятелност;\n2. лица, които са били управители, членове на управителен или контролен орган на дружество, прекратено поради несъстоятелност през последните две години, предхождащи датата на решението за обявяване на несъстоятелността, ако са останали неудовлетворени кредитори;\n3. лица, на които е наложено наказание лишаване от право да упражняват търговска дейност или друга подобна санкция, произтичаща от акт, постановен от съд или друг компетентен орган;\n4. лица, които са били управители, членове на управителен или контролен орган на дружество, за което е било установено с влязло в сила наказателно постановление неизпълнение на задължения по създаване и съхраняване на определените му нива от запаси по Закона за запасите от нефт и нефтопродукти.\n(3) В регистъра се вписват:\n1. данни за лицето, лишено от управленски права – имена, административен идентификатор на лицето или друг идентификатор с общо приложение, а в случай че лицето няма уникален идентификатор – дата на раждане, и ако има данни – гражданство и постоянен адрес;\n2. основанието за лишаване от права, срокът и ограниченията на лишаването от права, ако са предвидени такива;\n3. данни за акта, въз основа на който се извършва вписването, и наименованието на съда или на държавния орган, който го е издал.\n(4) За лице, лишено от управленски права, се води дело в електронна форма. В делото се прилагат документите, удостоверяващи вписването и заличаването на обстоятелствата, както и постановените откази.\nВодене и съхраняване на регистъра на лицата, лишени от управленски права\nЧл. 37б. (1) Регистърът на лицата, лишени от управленски права, се води от агенцията.\n(2) Регистърът на лицата, лишени от управленски права, се съхранява от агенцията по начин, който гарантира сигурността на съдържащата се в него информация.\n(3) За осъществяване на функциите си агенцията има право на безплатен достъп до регистъра на населението – Национална база данни „Население“, Националния автоматизиран информационен фонд за българските лични документи – „Национален регистър на българските лични документи“, и Единния регистър за чужденци.\n(4) Министърът на правосъдието издава наредба за воденето, съхраняването и достъпа до регистъра на лицата, лишени от управленски права.\nДостъп до регистъра\nЧл. 37в. (1) Регистърът на лицата, лишени от управленски права, не е публичен. \n(2) Агенцията осигурява безплатен достъп по служебен път до информацията за вписаните в регистъра лица, лишени от управленски права, и за свързаните с тях обстоятелства на съдилищата, Прокуратурата на Република България, Държавна агенция „Национална сигурност“, Комисията за финансов надзор, Българската народна банка; органите, водещи регистрите по чл. 9б и 9в от Закона за мерките срещу изпирането на пари, и на други органи, определени със закон.\n(3) Всяко лице има право да получи информация дали е вписано в регистъра, както и относно съдържащите се в делото му документи. Такова право имат и наследниците на лице, вписано в регистъра.\nТакси\nЧл. 37г. (1) Държавна такса по тарифа, одобрена от Министерския съвет, се заплаща за:\n1. издаване на удостоверение от регистъра на лицата, лишени от управленски права;\n2. извършване на писмена справка от регистъра на лицата, лишени от управленски права.\n(2) За предоставени услуги по електронен път размерът на таксите не може да надвишава 50 на сто от съответната такса, предвидена за услуги на хартиен носител.\nРегистърно производство\nЧл. 37д. (1) Вписване и заличаване в регистъра на лицата, лишени от управленски права, се извършва от длъжностното лице по регистрацията по чл. 20 въз основа на акт на съда или на друг държавен орган. Актовете се изпращат на агенцията служебно и въз основа на тях длъжностното лице по регистрацията извлича данните по чл. 37а, ал. 3.\n(2) Актовете на съда или на друг държавен орган се разглеждат от длъжностно лице по регистрацията по реда на постъпването им до края на следващия работен ден.\n(3) Агенцията служебно заличава от регистъра вписаното лице, когато е изтекъл срокът на лишаване от права или лицето е починало.\nЗаявление за заличаване\nЧл. 37е. (1) Писмено заявление за заличаване може да бъде подадено от вписано в регистъра лице или от неговите наследници, когато са отпаднали основанията за лишаване от управленски права, изтекъл е срокът на лишаването от права или лицето е починало.\n(2) Към заявлението се прилагат доказателства, установяващи основанието за заличаване от регистъра.\n(3) Заявлението може да бъде подадено лично или чрез адвокат с изрично пълномощно, съставено съгласно изискванията на Закона за адвокатурата, за представителство пред агенцията. Заявлението може да се подаде и по реда на чл. 17, ал. 1.\n(4) По заявлението се постановява мотивиран отказ, когато заявлението е подадено от неоправомощено лице или от приложените документи не се установява, че са налице основания за заличаване от регистъра. Отказът се връчва на заявителя незабавно след постановяването му по реда на Гражданския процесуален кодекс.\n(5) Отказът подлежи на обжалване пред окръжния съд по постоянния адрес на вписаното в регистъра лице в 7-дневен срок от връчването му. Жалбата се подава чрез агенцията, която изпраща незабавно на съда подадената жалба заедно с приложенията към нея, постановения отказ, заявлението и приложенията към него, както и доказателства за връчването му. \n(6) Съдът разглежда жалбата в състав от един съдия в закрито заседание по реда на глава двадесет и първа „Обжалване на определенията“ от Гражданския процесуален кодекс. Решението на съда подлежи на обжалване в 7-дневен срок от съобщаването му на жалбоподателя пред съответния апелативен съд, чието решение е окончателно.\n(7) При отмяна на отказа съдът постановява решение, с което дава задължителни указания на агенцията да извърши исканото заличаване. Съдът изпраща решението заедно с документите във връзка със заличаването.“\n§ 6. \nНаименованието на глава пета се изменя така: „Финансиране на търговския регистър, на регистъра на юридическите лица с нестопанска цел и на регистъра на лицата, лишени от управленски права“.\n§ 7. \nВ чл. 38 навсякъде думите „на търговския регистър и на регистъра на юридическите лица с нестопанска цел“ се заменят с „на търговския регистър, на регистъра на юридическите лица с нестопанска цел и на регистъра на лицата, лишени от управленски права“.\nДопълнителна разпоредба\n§ 8. \nТози закон въвежда разпоредби на Директива (ЕС) 2019/1151 на Европейския парламент и на Съвета за изменение на Директива (ЕС) 2017/1132 във връзка с използването на цифрови инструменти и процеси в областта на дружественото право (ОВ, L 186/80 от 11юли 2019 г.).\nПреходни и заключителни разпоредби\n§ 9. \nВ 6-месечен срок от влизането в сила на този закон министърът на правосъдието:\n1. привежда в съответствие с този закон наредбата по чл. 31, ал. 1;\n2. издава наредбата по чл. 37б, ал. 4.\n§ 10.\n (1) Агенцията по вписванията осигурява привеждане на търговския регистър и регистъра на юридическите лица с нестопанска цел в съответствие с изискванията на чл. 17а след привеждане в съответствие с този закон на наредбата по чл. 31, ал. 1.\n(2) Агенцията по вписванията осигурява възможност за вписване в регистъра на лицата, лишени от управленски права, след издаване на наредбата по чл. 37б, ал. 4.\n§ 11.\n В Закона за запасите от нефт и нефтопродукти (обн., ДВ, бр. 15 от 2013 г.; изм., бр. 14 от 2015 г., бр. 85 от 2017 г., бр. 62 и 77 от 2018 г., бр. 17 от 2019 г., бр. 51, 65 и 105 от 2020 г., бр. 54 и 86 от 2023 г., бр. 11 от 2024 г. и бр. 64 от 2025 г.) в чл. 74 се създава ал. 3:\n„(3) Влязлото в сила наказателно постановление, с което е установено неизпълнение на задължения по създаване и съхраняване на определените нива от запаси по този закон, се изпраща незабавно на Агенцията по вписванията за извършване на вписване в регистъра на лицата, лишени от управленски права.“\n§ 12.\n В Търговския закон (обн., ДВ, бр. 48 от 1991 г.; изм., бр. 25 от 1992 г., бр. 61 и 103 от 1993 г., бр. 63 от 1994 г., бр. 63 от 1995 г., бр. 42, 59, 83, 86 и 104 от 1996 г., бр. 58, 100 и 124 от 1997 г., бр. 21, 39, 52 и 70 от 1998 г., бр. 33, 42, 64, 81, 90, 103 и 114 от 1999 г., бр. 84 от 2000 г., бр. 28, 61 и 96 от 2002 г., бр. 19, 31 и 58 от 2003 г., бр. 31, 39, 42, 43, 66, 103 и 105 от 2005 г., бр. 38, 59, 80 и 105 от 2006 г., бр. 59, 92 и 104 от 2007 г., бр. 50, 67, 70, 100 и 108 от 2008 г., бр. 12, 23, 32, 47 и 82 от 2009 г., бр. 41 и 101 от 2010 г., бр. 14, 18 и 34 от 2011 г., бр. 53 и 60 от 2012 г., бр. 15 и 20 от 2013 г., бр. 27 от 2014 г., бр. 22 и 95 от 2015 г., бр. 13 и 105 от 2016 г., бр. 62 и 102 от 2017 г., бр. 15, 27 и 88 от 2018 г., бр. 28, 33 и 83 от 2019 г., бр. 64 и 104 от 2020 г., бр. 25 от 2022 г., бр. 66 от 2023 г., бр. 35, 41, 70 и 82 от 2024 г. и бр. 54 и 67 от 2025 г.) се правят следните изменения:\n1. В чл. 760е:\nа) в ал. 1 думите „Министерството на правосъдието“ се заменят с „Агенцията по вписванията“;\nб) в ал. 4:\nаа) в текста преди т. 1 думите „Министерството на правосъдието“ се заменят с „Агенцията по вписванията“;\nбб) точка 5 се отменя.\n2. В чл. 760з, ал. 1 думите „на Министерството на правосъдието“ се заличават.\n3. В чл. 800 думите „на Министерството на правосъдието“ се заличават.\n§ 13.\n (1) В тримесечен срок от влизането в сила на този закон Министерският съвет приема необходимите изменения и допълнения на действащите тарифи за таксите по чл. 760е, ал. 4 от Търговския закон.\n(2) В тримесечен срок от влизането в сила на този закон министърът на правосъдието организира прехвърлянето на базата данни и документите, отнасящи се до регистъра по несъстоятелност в частта относно предприемачите, както и данните от книгите на съда по несъстоятелността по чл. 634в от Търговския закон на Агенцията по вписванията.\n(3) Прехвърлянето на регистъра от Министерството на правосъдието на Агенцията по вписванията се констатира със заповед на министъра на правосъдието, която се обявява на интернет страницата на министерството и на Агенцията по вписванията.\n(4) Образуваните и неприключили производства по вписвания и обявявания в регистъра по несъстоятелност на предприемачите към датата на издаване на заповедта по ал. 3 продължават пред Агенцията по вписванията.\n§ 14.\n В Закона за несъстоятелност на физическите лица (ДВ, бр. 54 от 2025 г.) се правят следните изменения и допълнения:\n1. В чл. 18, ал. 3 думите „към Министерството на правосъдието“ се заличават.\n2. Член 105 се изменя така:\n„Вписване и обявяване на актове в производството по несъстоятелност\nЧл. 105. (1) Актовете в производството по несъстоятелност на физически лица се вписват или обявяват в частта относно физическите лица на Регистъра по несъстоятелност по чл. 760е от Търговския закон.“\n3. В § 2 от заключителните разпоредби:\nа) в ал. 1 т. 2 се отменя;\nб) създава се нова ал. 2:\n„(2) В 9-месечен срок от влизането в сила на този закон изпълнителният директор на Агенцията по вписванията създава необходимите условия за въвеждане в експлоатация на Регистъра по несъстоятелност.“;\nв) досегашната ал. 2 става ал. 3 и се изменя така:\n„(3) Регистърът по несъстоятелност се въвежда в експлоатация със заповед на министъра на правосъдието, която се обявява на интернет страницата на Министерството на правосъдието и на Агенцията по вписванията.“;\nг) досегашната ал. 3 става ал. 4.\n§ 15.\n Министерският съвет приема необходимите изменения и допълнения на тарифите за таксите в съответствие с чл. 13, ал. 3 от Закона за несъстоятелност на физическите лица в тримесечен срок от влизането в сила на този закон.\n§ 16.\n В Закона за съдебната власт (обн., ДВ, бр. 64 от 2007 г.; изм., бр. 69 и 109 от 2008 г., бр. 25, 33, 42, 102 и 103 от 2009 г., бр. 59 от 2010 г., бр. 1, 23, 32, 45, 81 и 82 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 20, 50 и 81 от 2012 г., бр. 15, 17, 30, 52, 66, 70 и 71 от 2013 г., бр. 19, 21, 53, 98 и 107 от 2014 г., бр. 14 от 2015 г., бр. 28, 39, 50, 62 и 76 от 2016 г., бр. 13 от 2017 г.; Решение № 1 на Конституционния съд от 2017 г. – бр. 14 от 2017 г.; изм. и доп., бр. 63, 65, 85, 90 и 103 от 2017 г., бр. 7, 15, 49 и 77 от 2018 г., бр. 17 от 2019 г.; Решение № 2 на Конституционния съд от 2019 г. – бр. 19 от 2019 г.; изм., бр. 29, 64 и 83 от 2019 г., бр. 11, 86, 103, 109 и 110 от 2020 г., бр. 16 от 2021 г.; Решение № 7 на Конституционния съд от 2021 г. – бр. 41 от 2021 г.; Решение № 6 на Конституционния съд от 2021 г. – бр. 43 от 2021 г.; изм., бр. 80 от 2021 г., бр. 15, 24 и 32 от 2022 г.; Решение № 7 на Конституционния съд от 2021 г. – бр. 56 от 2022 г.; изм., бр. 62 от 2022 г., бр. 11, 48, 66, 69, 84, 86 и 108 от 2023 г., бр. 18 и 67 от 2024 г. и бр. 6, 63 и 65 от 2025 г.) в чл. 377а след думите „Министерството на правосъдието“ се добавя „и Агенцията по вписванията“.\n§ 17.\n В Закона за арбитража (обн., ДВ, бр. 60 от 1988 г.; изм., бр. 93 от 1993 г., бр. 59 от 1998 г., бр. 38 от 2001 г., бр. 46 от 2002 г.; Решение № 9 на Конституционния съд от 2002 г. – бр. 102 от 2002 г.; изм., бр. 59 от 2007 г., бр. 8 от 2017 г. и бр. 63 от 2025 г.) в чл. 6а, ал. 8, изречение второ думите „по ал. 6“ се заменят с „по ал. 6, т. 4 – 6“.\nЗаконът е приет от 51-вото Народно събрание на 8 октомври 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n5766"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166583",
    "meta": [],
    "text": "УКАЗ № 180\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за Националната служба за охрана, приет от 51-вото Народно събрание на 3 октомври 2025 г.\nИздаден в \nСофия на 14 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за Националната служба за охрана\n(обн., ДВ, бр. 61 от 2015 г.; изм., бр. 103 от 2017 г., бр. 103 от 2018 г., бр. 17 и 99 от 2019 г., бр. 69 и 104 от 2020 г., бр. 84 от 2023 г. и бр. 70 от 2024 г.)\nПараграф единствен.\n В чл. 14, ал. 1 т. 14 се отменя.\nЗаконът е приет от 51-вото Народно събрание на 3 октомври 2025 г. и е подпечатан с официалния печат на Народното събрание.\nПредседател на Народното събрание:\n Наталия Киселова\n5515"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166412",
    "meta": [],
    "text": "УКАЗ № 179\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнeние на Закона за устройство на територията, приет от 51-вото Народно събрание на 2 октомври 2025 г.\nИздаден в \nСофия на 14 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнeние на Закона за устройство на територията\n(обн., ДВ, бр. 1 от 2001 г.; изм., бр. 41 и 111 от 2001 г., бр. 43 от 2002 г., бр. 20, 65 и 107 от 2003 г., бр. 36 и 65 от 2004 г., бр. 28, 76, 77, 88, 94, 95, 103 и 105 от 2005 г., бр. 29, 30, 34, 37, 65, 76, 79, 80, 82, 106 и 108 от 2006 г., бр. 41, 53 и 61 от 2007 г., бр. 33, 43, 54, 69, 98 и 102 от 2008 г., бр. 6, 17, 19, 80, 92 и 93 от 2009 г., бр. 15, 41, 50, 54 и 87 от 2010 г., бр. 19, 35, 54 и 80 от 2011 г., бр. 29, 32, 38, 45, 47, 53, 77, 82 и 99 от 2012 г., бр. 15, 24, 27, 28, 66 и 109 от 2013 г., бр. 49, 53, 98 и 105 от 2014 г., бр. 35, 61, 62, 79 и 101 от 2015 г., бр. 15 и 51 от 2016 г., бр. 13, 63, 92, 96 и 103 от 2017 г., бр. 21, 28, 55 и 108 от 2018 г., бр. 1, 24, 25, 41, 44, 62 и 101 от 2019 г., бр. 17, 21, 60 и 62 от 2020 г.; Решение № 14 на Конституционния съд от 2020 г. – бр. 92 от 2020 г.; изм., бр. 104 и 107 от 2020 г., бр. 16, 20 и 21 от 2021 г.; Решение № 17 на Конституционния съд от 2021 г. – бр. 94 от 2021 г.; изм., бр. 42 от 2022 г., бр. 6 и 86 от 2023 г. и бр. 35 и 47 от 2025 г.)\n§ 1. \nВ чл. 3, ал. 3 в изречение първо след думите „Държавна агенция „Разузнаване“ съюзът „и“ се заменя със запетая, след думите „Държавна агенция „Технически операции“ се добавя „и началника на Националната служба за охрана“, а в изречение второ след думите „Държавна агенция „Разузнаване“ съюзът „и“ се заменя със запетая, а след думите „Държавна агенция „Технически операции“ се добавя „и началникът на Националната служба за охрана“.\n§ 2. \nВ чл. 5, ал. 7 в изречение второ след думите „Държавна агенция „Разузнаване“ съюзът „и“ се заменя със запетая, а след думите „Държавна агенция „Технически операции“ се добавя „и началникът на Националната служба за охрана“.\n§ 3. \nВ чл. 6, ал. 6, т. 3 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или от началника на Националната служба за охрана“.\n§ 4.\n В чл. 56 се правят следните изменения и допълнения: \n1. В ал. 1 се създава т. 5:\n„5. преместваеми обекти – рампи и/или подемни платформи, които представляват съоръжения за достъпна среда, за преодоляване на денивелацията от съществуващ терен до входна врата на сграда, както и за преодоляване на не повече от едно етажно ниво в сграда.“ \n2. В ал. 2 думите „по ал. 1, т. 1 и 2“ се заменят с „по ал. 1, т. 1, 2 и 5“.\n3. В ал. 12 след думите „председателя на Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или на началника на Националната служба за охрана“.\n§ 5. \nВ чл. 116, ал. 4 в изречение първо след думите „Държавна агенция „Разузнаване“ съюзът „и“ се заменя със запетая, а след думите „Държавна агенция „Технически операции“ се добавя „и началникът на Националната служба за охрана“.\n§ 6. \nВ чл. 124а, ал. 6 в изречение първо след думите „Държавна агенция „Разузнаване“ съюзът „или“ се заменя със запетая, след думите „Държавна агенция „Технически операции“ се добавя „или на началника на Националната служба за охрана“, а в изречение второ след думите „Държавна агенция „Национална сигурност“ съюзът „или“ се заменя със запетая, а след думите „Държавна агенция „Разузнаване“ се добавя „или от началника на Националната служба за охрана“.\n§ 7. \nВ чл. 140, ал. 7 в изречение второ след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или от началника на Националната служба за охрана“.\n§ 8. \nВ чл. 141, ал. 5 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или началника на Националната служба за охрана“.\n§ 9. \nВ чл. 142, ал. 8 след думите „Държавна агенция „Разузнаване“ съюзът „и“ се заменя със запетая, след думите „на Държавна агенция „Технически операции“ се добавя „и на Националната служба за охрана“, след думата „министър“ съюзът „или“ се заменя със запетая, а накрая се добавя „или на началника на Националната служба за охрана“.\n§ 10.\n В чл. 145 се правят следните изменения и допълнения:\n1. В ал. 1, т. 4 след думите „председателя на Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или от началника на Националната служба за охрана“.\n2. В ал. 3 след думите „Държавна агенция „Разузнаване“ съюзът „или“ се заменя със запетая, а накрая се добавя „или на Националната служба за охрана“.\n§ 11.\n В чл. 147 се правят следните изменения и допълнения:\n1. Алинея 2 се изменя така:\n„(2) Разрешението за строеж по ал. 1 се издава по заявление на възложителя и след представяне на следните документи:\n1. проектно решение от инженер-конструктор – за строежите по ал. 1, т. 1, 3, 4, 5, 6, 7 и 17;\n2. проектно решение от инженер-конструктор и/или от електроинженер, и/или от инженер по топлотехника, а в случаите когато съоръжението ще се присъединява към разпределителната мрежа – и документ с предоставени изходни данни и условия за присъединяване от експлоатационните дружества – за строежите по ал. 1, т. 2;\n3. проектно решение от инженер по топлотехника, геоложки доклад, данни за влязло в сила разрешително за водовземане или ползване на воден обект, издадени по реда на Закона за водите, а за хидрогеотермална система – хидрогеоложки доклад, изготвени съгласно наредбата по чл. 135, ал. 1, т. 2 от Закона за водите – за строежите по ал. 1, т. 8;\n4. проектно решение от архитект и/или инженер-конструктор или друг правоспособен проектант със съответната квалификация – за строежите по ал. 1, т. 10, с изключение на обектите по чл. 56;\n5. проектно решение от архитект, инженер-конструктор, на електроинженер и/или на инженер по топлотехника, а в случаите, когато съоръжението ще се присъединява към електроразпределителната мрежа – и документ с предоставени изходни данни и условия за присъединяване от експлоатационните дружества – за строежите по ал. 1, т. 14; \n6. проектно решение от архитект, инженер-конструктор и електроинженер и допълнително споразумение към договора за достъп и пренос, сключено между крайния клиент и оператор на електропреносната или на съответната електроразпределителна или затворена електроразпределителна мрежа – за строежите по ал. 1, т. 14а;\n7. договор със собственика и проектни решения на инженер-конструктор и на електроинженер с чертежи, схеми, записка с техническите характеристики на физическата инфраструктура за разполагане на приемно-предавателни станции и на радиосъоръжения по смисъла на § 1, т. 56 от допълнителните разпоредби на Закона за електронните съобщения, и указания за тяхното изпълнение – за строежи по ал. 1, т. 15;\n8. договор със собственика и проектни решения на инженер-конструктор и на електроинженер с чертежи, схеми, записка с техническите характеристики на физическата инфраструктура за разполагане на електронна съобщителна мрежа и указания за тяхното изпълнение – за строежи по ал. 1, т. 16;\n9. проектно решение на инженер-конструктор, а в случай че основният ремонт засяга съществуващото захранване и проектно решение на електроинженер – за строежи по ал. 1, т. 18;\n10. проектното решение по т. 1 – 6 включва и техническо описание на съществуващото положение, когато се засяга съществуващ обект и/или строеж; проектното решение на инженер-конструктор по т. 9 включва становище за липса на промяна в конструкцията, вида на конструктивните елементи и/или натоварвания на съответните съоръжения;\n11. в случаите, когато строежът ще се присъединява към разпределителната мрежа – и документ с предоставени изходни данни и условия за присъединяване от експлоатационните дружества.“\n2. Алинея 4 се изменя така:\n„(4) Проектно решение се изготвя от проектант.“\n3. Създават се ал. 5 и 6:\n„(5) Обхватът и съдържанието на проектните решения, с изключение на тези по ал. 2, т. 7, 8 и 9, както и техническите изисквания за издаване на разрешение за строеж по този член се определят в наредбата по чл. 139, ал. 5. Обхватът и съдържанието на проектните решения по ал. 2, т. 7, 8 и 9 се определят в наредбата по чл. 47, ал. 5 от Закона за електронните съобщителни мрежи и физическа инфраструктура.\n(6) Отклоненията за присъединяване на строежите по ал. 1, т. 1 – 15 и т. 17 към общите мрежи на техническата инфраструктура, с изключение на съоръженията за присъединяването им, които са от по-висока категория, са от категорията на съответния строеж.“ \n§ 12.\n В чл. 148, ал. 3, т. 4 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или от началника на Националната служба за охрана“.\n§ 13.\n В чл. 153, ал. 1, изречение първо думата „само“ се заличава.\n§ 14.\n В чл. 156б, ал. 5 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или от началника на Националната служба за охрана“.\n§ 15.\n В чл. 157, ал. 2 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или от началника на Националната служба за охрана“.\n§ 16.\n В чл. 158, ал. 2 в изречение трето след думите „Държавна агенция „Разузнаване“ съюзът „или“ се заменя със запетая, а накрая се добавя „или от началника на Националната служба за охрана“.\n§ 17.\n В чл. 159, ал. 5 след думите „Държавна агенция „Разузнаване“ съюзът „или“ се заменя със запетая, а накрая се добавя „или от началника на Националната служба за охрана“.\n§ 18.\n В чл. 177, ал. 6 след думите „Държавна агенция „Разузнаване“ съюзът „или“ се заменя със запетая, а накрая се добавя „или от началника на Националната служба за охрана“.\n§ 19.\n В чл. 178, ал. 7 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или началникът на Националната служба за охрана“.\n§ 20.\n В чл. 184 се правят следните изменения: \n1. Алинея 1 се изменя така:\n„(1) Съоръженията за достъпна среда на хората с увреждания в съществуващи сгради се поставят или изграждат въз основа на:\n1. разрешение за поставяне, когато са налични обстоятелствата по чл. 56, ал. 1, т. 5 и ал. 2; \n2. одобрен проект в съответствие с изискванията на наредбата по чл. 169, ал. 4 и издадено разрешение за строеж – в останалите случаи.“ \n2. В ал. 3 думите „За изграждането или поставянето на съоръжения по ал. 1“ се заменят със „За издаване на разрешение за поставяне по ал. 1, т. 1 или разрешение за строеж по ал. 1, т. 2“.\n§ 21.\n В чл. 211а, ал. 2 след думите „Държавна агенция „Разузнаване“ съюзът „или“ се заменя със запетая, а накрая се добавя „или на Националната служба за охрана“.\n§ 22.\n В чл. 237 се правят следните изменения и допълнения:\n1. В ал. 3 след думите „Държавна агенция „Разузнаване“ съюзът „или“ се заменя със запетая, а след думите „Технически операции“ се добавя „или началникът на Националната служба за охрана“.\n2. В ал. 4 след думите „Държавна агенция „Разузнаване“ съюзът „или“ се заменя със запетая, а след думите „Държавна агенция „Технически операции“ се добавя „или началникът на Националната служба за охрана“.\n§ 23.\n В § 1а от допълнителните разпоредби след думите „председателят на Държавна агенция „Разузнаване“ съюзът „и“ се заменя със запетая и след думите „Държавна агенция „Технически операции“ се добавя „и началникът на Националната служба за охрана“, а след думите „на Държавна агенция „Разузнаване“ съюзът „и“ се заменя със запетая и накрая се добавя „и на Националната служба за охрана“.\n§ 24.\n В § 5 от допълнителните разпоредби се създава т. 87: \n„87. „Проектно решение“ са изчисления, чертежи, схеми и указания за изпълнението на съответния строеж.“\nПреходни и заключителни разпоредби\n§ 25.\n До 31 декември 2028 г. в общините, в които не е приет общ устройствен план:\n1. се допуска застрояване извън границите на урбанизираните територии въз основа на подробен устройствен план за поземлен имот или за група поземлени имоти, след промяна на предназначението на земята, когато това се изисква по реда на специален закон;\n2. може да се създаде подробен устройствен план на населено място и землището му, в случаите когато плановете за регулация и режим на застрояване обхващат цялото населено място и изпълняват ролята на общ устройствен план на населеното място;\n3. подробните устройствени планове могат да се разработват и само за един поземлен имот или за група поземлени имоти.\n§ 26.\n В Закона за камарите на архитектите и инженерите в инвестиционното проектиране (обн., ДВ, бр. 20 от 2003 г.; изм., бр. 65 от 2003 г., бр. 77 от 2005 г., бр. 30 и 79 от 2006 г., бр. 59 от 2007 г., бр. 13 от 2008 г., бр. 28 от 2009 г., бр. 15 от 2010 г., бр. 82 от 2012 г., бр. 66 и 83 от 2013 г., бр. 98 от 2014 г. и бр. 27 от 2016 г.) се правят следните изменения и допълнения:\n1. В чл. 1 след думата „архитект“ се поставя запетая и се добавя „ландшафтен архитект“, „урбанист“.\n2. В чл. 7 се създава ал. 10:\n„(10) Не получават проектантска правоспособност лица с професионална квалификация „строителен инженер“ и „инженер“, които не притежават диплома с образователно-квалификационна степен „бакалавър“ и „магистър“ с професионална квалификация „инженер“ по специалност от регулираната професия „Инженер в инвестиционното проектиране“ и чието обучение не отговаря на държавните изисквания по чл. 9, ал. 3, т. 5 от Закона за висшето образование, и същите не се вписват в регистъра на лицата с проектантска правоспособност по чл. 6, т. 1 и 3 към Камарата на инженерите в инвестиционното проектиране.“ \n3. В чл. 13, ал. 1 след думите „проектантска правоспособност“ се добавя „при спазване на условията, определени в чл. 7“.\n4. В чл. 19 се създават ал. 3, 4 и 5:\n„(3) Общото събрание може да се проведе и от разстояние, като делегатите могат да вземат участие по електронен път чрез интернет платформа за видеоконферентна връзка, която да е в състояние да осигури идентифициране на участниците, зрителен и звуков контакт между тях, на предварително обявен в поканата като място за провеждане електронен адрес, при спазване на изискванията за кворум, гласуване и мнозинство за приемането на решения.\n(4) В случаите по ал. 3 в поканата за място на провеждане на общото събрание се посочва и електронен адрес за осъществяване на видеоконферентната връзка чрез интернет платформа, която да е в състояние да осигури зрителен и звуков контакт между членовете.\n(5) При провеждане на общото събрание от разстояние за присъстващо се счита всяко лице, с което има видеоконферентна връзка чрез интернет платформа, осигуряваща зрителен и звуков контакт, гарантираща установяването на самоличността му и позволяваща участието му в обсъждането и вземането на решения. Присъствието на дистанционно участващите членове и начинът им на гласуване се удостоверява в протокола от председателстващия общото събрание и лицето, изготвило протокола.“\n§ 27.\n В срок до 9 месеца от влизането в сила на този закон:\n1. министърът на регионалното развитие и благоустройството привежда в съответствие с този закон наредбата по чл. 139, ал. 5;\n2. Министерският съвет привежда в съответствие с този закон наредбата по чл. 47, ал. 5 от Закона за електронните съобщителни мрежи и физическа инфраструктура. \nЗаконът е приет от 51-вото Народно събрание на 2 октомври 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5495"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166495",
    "meta": [],
    "text": "УКАЗ № 178\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за гражданското въздухоплаване, приет от 51-вото Народно събрание на 2 октомври 2025 г.\nИздаден в \nСофия на 14 октомври 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за гражданското въздухоплаване\n(oбн., ДВ, бр. 94 от 1972 г.; изм., бр. 30 от 1990 г., бр. 16 от 1997 г., бр. 85 от 1998 г., бр. 12 от 2000 г., бр. 34 и 111 от 2001 г., бр. 52 и 70 от 2004 г., бр. 88 и 102 от 2005 г., бр. 30, 36, 37, 105 и 108 от 2006 г., бр. 10, 41 и 109 от 2007 г., бр. 36, 66 и 67 от 2008 г., бр. 35, 47, 82 и 102 от 2009 г., бр. 63, 73 и 94 от 2010 г., бр. 41, 81 и 99 от 2011 г., бр. 38, 60 и 82 от 2012 г., бр. 15 и 66 от 2013 г., бр. 12, 53 и 98 от 2014 г., бр. 28 и 89 от 2015 г., бр. 15 и 95 от 2016 г., бр. 58 и 96 от 2017 г., бр. 56 от 2018 г., бр. 1 и 62 от 2019 г., бр. 60 от 2020 г., бр. 16 от 2021 г., бр. 102 от 2022 г., бр. 102 от 2023 г. и бр. 79 от 2024 г.)\n§ 1. \nВ чл. 2 се правят следните допълнения:\n1. В ал. 2 след думите „може да се“ се добавя „забранява или“. \n2. Създават се ал. 3 и 4:\n„(3) Алинея 2 не се прилага за управляемите структури въздушно пространство за временно отделени зони, резервирани зони, ограничени зони, опасни зони и ad-hoc опасни зони на тактическо ниво.\n(4) Условията и редът за определяне на управляемите структури въздушно пространство за зоните по ал. 3 се определят с наредбата по чл. 2а, ал. 2.“\n§ 2. \nВ чл. 2а се правят следните изменения и допълнения:\n1. В ал. 1 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n2. В ал. 2 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“, а след думата „определя“ се добавя „с наредба условията и“.\n3. В ал. 3 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n§ 3. \nВ чл. 7 се правят следните изменения и допълнения:\n1. В ал. 2 накрая се добавя „със заповед на министъра на транспорта и съобщенията“.\n2. В ал. 3, изречение второ думите „министъра на транспорта, информационните технологии и съобщенията“ се заменят с „министъра на транспорта и съобщенията“, думите „или чрез възлагане, когато за участие в конкурса за дадена линия се е явил само един кандидат“ се заличават, а в изречение трето думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n3. Създава се ал. 4:\n„(4) Когато за участие в конкурса по ал. 3 за дадена линия се е явил само един кандидат, назначаването се извършва при условията и по реда на наредбата по ал. 3.“\n§ 4. \nВ чл. 8 се правят следните изменения и допълнения:\n1. В ал. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n2. В ал. 2 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“.\n3. В ал. 3 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n4. В ал. 5 накрая се поставя запетая и се добавя „включително орган по чл. 16, параграф 12 от регламента“.\n5. Създава се ал. 6:\n„(6) Главна дирекция „Гражданска въздухоплавателна администрация“ е компетентният орган по прилагането на Регламент (ЕС) 2023/2405 на Европейския парламент и на Съвета от 18 октомври 2023 г. за осигуряване на еднакви условия на конкуренция за устойчив въздушен транспорт (инициатива ReFuelEU – сектор „Авиация“) (ОВ, L 2023/2405 от 31 октомври 2023 г.), наричан по-нататък „Регламент (ЕС) 2023/2405“.“\n§ 5. \nВ чл. 10а накрая се поставя запетая и се добавя „наричан по-нататък „Регламент (ЕО) № 300/2008“.\n§ 6. \nВ чл. 16а се правят следните изменения:\n1. В текста преди т. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n2. В т. 11 думите „определя с наредби изискванията относно тарифите за редовни и чартърни въздушни превози, както и“ се заменят с „определя с наредба“.\n3. Точка 15 се отменя.\n§ 7. \nВ чл. 16б се правят следните изменения и допълнения:\n1. В ал. 1: \nа) в т. 3 след думите „на този закон“ се поставя запетая, а думите „и на подзаконовите нормативни актове“ се заменят с „подзаконовите нормативни актове и приложимите регламенти на Европейския съюз“;\nб) в т. 3а думите „прилага и развива“ се заменят с „издава и прилага“;\nв) точка 5 се изменя така:\n„5. води и поддържа:\nа) регистър на гражданските въздухоплавателни средства на Република България по чл. 20;\nб) електронна система за регистрация на операторите на безпилотни летателни системи по т. 18;\nв) регистър на въздушните превозвачи с валиден оперативен лиценз на въздушен превозвач на Общността;\nг) регистър на лицензиите на организации за техническо обслужване и ремонт на авиационна техника; \nд) регистри на летищата по чл. 43, ал. 2; \nе) регистър за издадени лицензи за летищен оператор и оператор по наземно обслужване или самообслужване; \nж) регистър на издадените свидетелства/разрешителни на авиационни оператори;\nз) регистър на лицата, на които е издадено удостоверение по чл. 119е;\nи) регистър на свидетелствата за правоспособност на лицата от авиационния персонал;“\nг) в т. 7 думите „ръководството на въздушното движение“ се заменят с „доставчика на аеронавигационно обслужване“;\nд) в т. 17 след думата „закон“ се добавя „и приложимото законодателство на Европейския съюз“; \nе) създава се т. 19:\n„19. контролира прилагането на приемливите средства за съответствие и ръководните материали, издадени от Агенцията за авиационна безопасност на Европейския съюз (ААБЕС), и съгласувано с ААБЕС одобрява прилагането на алтернативни средства за съответствие.“\n2. В ал. 3:\nа) в т. 4 след думата „данни“ се поставя запетая и се добавя „документи“;\nб) създава се т. 8:\n„8. да разпоредят вземане на проба за употреба на психоактивно вещество на лица, свързани с осигуряване на безопасността в гражданското въздухоплаване.“\n§ 8. \nВ чл. 16ж се правят следните изменения и допълнения:\n1. Създава се ал. 1а:\n„(1а) Националният борд за разследване на произшествия във въздушния, водния и железопътния транспорт е компетентният орган по прилагането на Регламент (ЕС) № 996/2010 на Европейския парламент и на Съвета относно разследването и предотвратяването на произшествия и инциденти в гражданското въздухоплаване и за отмяна на Директива 94/56/ЕО (ОВ, L 295/35, 12 ноември 2010 г.), наричан по-нататък „Регламент (ЕС) № 996/2010“.“\n2. В ал. 2, т. 6 думите „на Европейския парламент и на Съвета от 20 октомври 2010 г. относно разследването и предотвратяването на произшествия и инциденти в гражданското въздухоплаване и за отмяна на Директива 94/56/ЕО (OB, L 295/35 от 12 ноември 2010 г.), наричан по-нататък „Регламент (ЕС) № 996/2010“ се заличават.\n§ 9. \nВ глава първа „а“ се създава чл. 16у:\n„Чл. 16у. Летищните оператори и въздушните превозвачи и лицата по чл. 16к, ал. 1, т. 4 – 7 изпълняват мерки за киберсигурност, определени в Националната програма за сигурност на гражданското въздухоплаване по чл. 12, ал. 3, произтичащи от Регламент (ЕО) № 300/2008 и актовете за неговото прилагане.“\n§ 10.\n В глава първа „а“ се създава чл. 16ф:\n„Чл. 16ф. Операторът по наземно обслужване разработва, прилага и поддържа програма за сигурност, одобрена от главния директор на Главна дирекция „Гражданска въздухоплавателна администрация“.“ \n§ 11.\n В чл. 30, ал. 2 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“, а думата „(ИКАО)“ се заличава.\n§ 12.\n В чл. 32 се правят следните изменения и допълнения:\n1. В ал. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“, а след думата „определя“ се добавя „с наредба“.\n2. Създава се нова ал. 3:\n„(3) Управлението, обслужването, осигуряването на въздухоплавателните средства и обслужването на пътниците се извършват от авиационен персонал с валидно свидетелство или атестация.“\n3. Досегашната ал. 3 става ал. 4 и в нея думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n§ 13.\n В чл. 34 ал. 3 се изменя така:\n„(3) С разрешение на министъра на транспорта и съобщенията се допускат до работа в гражданското въздухоплаване и пилоти, които притежават свидетелство за летателна правоспособност, издадено от трета държава съгласно изискванията на приложение 1 към Конвенцията по международното гражданско въздухоплаване за срок, не по-дълъг от една година. Министърът на транспорта и съобщенията може да удължи този срок еднократно и единствено за най-много една година, ако през срока на валидност пилотът е подал заявление за свидетелство за летателна правоспособност съгласно приложение I (част FCL) към Регламент (ЕС) № 1178/2011 на Комисията от 3 ноември 2011 г. за определяне на технически изисквания и административни процедури във връзка с екипажите на въздухоплавателни средства в гражданското въздухоплаване в съответствие с Регламент (ЕО) № 216/2008 на Европейския парламент и на Съвета (ОВ, L 311/1 от 25 ноември 2011 г.), наричан по-нататък „Регламент (ЕС) № 1178/2011“, или преминава обучение за издаването на такова свидетелство за летателна правоспособност. Пилоти, които притежават свидетелство за летателна правоспособност, издадено съгласно приложение I (част FCL) към Регламент (ЕС) № 1178/2011, се допускат до работа в гражданското въздухоплаване безсрочно и без да е необходимо разрешение на министъра на транспорта и съобщенията.“\n§ 14.\n Създава се чл. 37а: \n„Чл. 37а. Забранява се по време на управлението, обслужването на въздухоплавателното средство и самолетообслужващата техника, обслужването на пътниците, както и при управлението на въздушното движение и аеронавигационното обслужване лицата, извършващи съответната дейност, да бъдат под въздействие на психоактивни вещества.“\n§ 15.\n В чл. 39, ал. 1 думите „има специалност летец-пилот“ се заменят с „притежава съответното свидетелство за летателна правоспособност на пилот, издадено съгласно Регламент (ЕС) № 1178/2011 г. или признато от Главна дирекция „Гражданска въздухоплавателна администрация“ съгласно чл. 34, Регламент (ЕС) № 1178/2011 и Делегиран регламент (ЕС) 2020/723 на Комисията от 4 март 2020 г. за определяне на подробни правила относно признаването на извършеното от трети държави сертифициране на пилоти и за изменение на Регламент (ЕС) № 1178/2011 (OB, L 170/1 от 2 юни 2020 г.)“.\n§ 16.\n В чл. 41, ал. 1 думите „службата за управление на полетите“ се заменят с „органите за обслужване на въздушното движение“. \n§ 17.\n Създава се чл. 62б:\n„Чл. 62б. (1) Забранява се експлоатацията без разрешение на безпилотно въздухоплавателно средство във:\n1. географските зони на безпилотни летателни системи, в които експлоатацията им е ограничена или забранена; \n2. управляемите структури на въздушното пространство, активирани в съответствие с наредбата по чл. 2а, ал. 2;\n3. охраняемите граници на летищата за обществено ползване.\n(2) При нарушаване на забраната по ал. 1 безпилотното въздухоплавателно средство се принуждава да кацне или се прилагат принудителни мерки за неговото отстраняване.\n(3) Вредите, произлезли от принудителното приземяване на безпилотното въздухоплавателно средство или принудителното отстраняване по ал. 2, се понасят от нарушителя.\n(4) Условията и редът за принудително приземяване на безпилотното въздухоплавателно средство и за прилагане на принудителни мерки за неговото отстраняване се определят с наредба на Министерския съвет по предложение на министъра на отбраната, министъра на транспорта и съобщенията, министъра на вътрешните работи, министъра на външните работи и председателя на Държавна агенция „Национална сигурност“.“\n§ 18.\n Създава се чл. 62в:\n„Чл. 62в. (1) Разпоредбата на чл. 62б не се прилага при експлоатацията на безпилотни въздухоплавателни средства за дейности, извършвани в обществен интерес от държавни органи за охрана, отбрана, национална сигурност, противодействие на престъпността и опазване на обществения ред, осигуряване на пожарна безопасност и защита при пожари, бедствия и извънредни ситуации, както и за нуждите на спешната медицинска помощ.\n(2) Министърът на транспорта и съобщенията, министърът на вътрешните работи, министърът на отбраната и министърът на здравеопазването съгласувано с председателя на Държавна агенция „Национална сигурност“, председателя на Държавна агенция „Разузнаване“, председателя на Държавна агенция „Технически операции“ и началника на Националната служба за охрана определят с наредба условията и реда за координация на полети с държавни безпилотни въздухоплавателни средства, за извършваните дейности по ал. 1.“\n§ 19.\n Създава се нов чл. 63:\n„Чл. 63. Забранява се създаването на смущаващи електромагнитни въздействия на средствата и системите, използвани в комуникацията, навигацията и обзора за гражданското въздухоплаване, както и неправомерното излъчване в радиочестотните ленти за гражданско въздухоплаване.“\n§ 20.\n В чл. 68 навсякъде думите „въздухоплавателната организация“ се заменят с „Главна дирекция „Гражданска въздухоплавателна администрация“.\n§ 21.\n В чл. 120, ал. 4 се правят следните допълнения:\n1. В т. 1 накрая се поставя запетая и се добавя „за регистрация и годишна проверка за съответствие на летища“.\n2. В т. 3 накрая се поставя запетая и се добавя „както и за вписване, продължаване на валидност или подновяване на квалификационния клас към свидетелства за правоспособност“.\n3. Създава се т. 23а: \n„23а. назначаване на 24-битов идентификационен код на транспондер, работещ в режим S-mode;“.\n4. В т. 24 накрая се добавя „и за издаване на специално разрешение за извършване на полет за летателни апарати без съответствие със сертификат за тип“.\n5. Създава се т. 33:\n„33. издаване на единен сертификат за оператор на съоръжения за обслужване на пътници за летищата, попадащи в обхвата на Регламент (ЕС) 2018/1139, както и за годишна проверка за съответствие с изискванията, при които е издаден сертификатът.“\n§ 22.\n В чл. 122к ал. 3 се изменя така:\n„(3) Жалба по ал. 2 могат да подават ползвателите на летището или представители или сдружения на ползватели на летища по чл. 122е, ал. 1.“\n§ 23.\n В чл. 139, ал. 1 се правят следните изменения:\n1. В т. 1 думите „службата за търсене и спасяване“ се заменят с „координационния център по чл. 141, ал. 4“.\n2. В т. 3 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“.\n§ 24.\n В чл. 141 се правят следните изменения:\n1. В ал. 2: \nа) в текста преди т. 1 думата „провеждат“ се заменя с „участват в“;\nб) в т. 1 думите „в района“ се заменят с „на територията“;\nв) в т. 2 думата „летището“ се заменя с „летищата за обществено ползване“;\nг) в т. 3 думите „радиус 5 км от контролната точка на летището“ се заменят с „територията по т. 1 и района по т. 2“.\n2. Алинея 3 се изменя така:\n„(3) Търсенето и спасяването, както и аварийно-спасителните дейности се ръководят от:\n1. летищния авариен ситуационен център на летището, когато са на територията на летището;\n2. летищния авариен ситуационен център на летище за обществено ползване, когато са извън територията на летището, но до 5 км от контролната точка на същото летище, съгласувано с координационния център за търсене и спасяване при авиационни произшествия към Главна дирекция „Гражданска въздухоплавателна администрация.“\n3. Алинея 4 се изменя така:\n„(4) Търсенето и спасяването, както и аварийно-спасителните дейности извън територията по ал. 2, т. 1 и района по ал. 2, т. 2 се ръководят от координационния център за търсене и спасяване при авиационни произшествия към Главна дирекция „Гражданска въздухоплавателна администрация“ до пристигане на ръководител на операцията на място, определен в съответствие с Националния план за търсене и спасяване при авиационни произшествия.“\n4. В ал. 6 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n5. В ал. 7 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n6. Алинея 8 се отменя.\n§ 25.\n В чл. 143 се правят следните изменения и допълнения:\n1. В ал. 1:\nа) в т. 3 след думата „правоспособност“ се добавя „или атестация или с невалидно свидетелство за правоспособност или с невалидна атестация“;\nб) създава се т. 3а:\n„3а. управлява или участва в управлението, обслужването, осигуряването на въздухоплавателното средство, без да притежава валидни квалификации, удостоверения и права, вписани в свидетелството за правоспособност, както и този, който разпореди или допусне това;“\nв) точка 4 се изменя така:\n„4. по време на управлението, обслужването на въздухоплавателното средство, обслужването на пътниците, управлението на въздушното движение и аеронавигационното обслужване е под въздействие на психоактивни вещества;“\nг) точка 5 се изменя така:\n„5. откаже при извършване на инспекция на перона от инспектор от Главна дирекция „Гражданска въздухоплавателна администрация“ проба с технически средства за употребата на психоактивни вещества;“\nд) в т. 7 след думата „неподходящо“ се поставя запетая и се добавя „несертифицирано или нерегистрирано“;\nе) в т. 11 накрая се поставя запетая и се добавя „подзаконовите нормативни актове или приложимите регламенти на ЕС“.\n2. В ал. 3:\nа) създава се т. 3а:\n„3а. организация за обучение или учебен център, който не изпълни обучение в обема, предвиден в съответните курсове в одобрената от Главна дирекция „Гражданска въздухоплавателна администрация“ програма;“\nб) създава се т. 4а:\n„4а. организация, която не представи в определения от Главна дирекция „Гражданска въздухоплавателна администрация“ срок план за коригиращи действия за отстраняване на констатирани несъответствия след извършени одити, проверки или инспекции;“\nв) в т. 5 след думите „летищен оператор“ се добавя „и оператор по наземно обслужване“;\nг) създава се т. 7а:\n„7а. организация за обучение, която не отстрани несъответствията в определения, одобрения или удължения от Главна дирекция „Гражданска въздухоплавателна администрация“ срок за отстраняване на несъответствия след извършени одити, инспекции и проверки;“\nд) създава се т. 8в:\n„8в. организация за обучение по Регламент (ЕС) № 1178/2011 или организация по част 147 от Регламент (ЕС) № 1321/2014, която извършва дейност без сертификат или приета декларация и/или без одобрени програми за обучение от Главна дирекция „Гражданска въздухоплавателна администрация“ или използва инструктори и/или преподаватели, които не притежават сертификат, издаден съгласно Регламент (ЕС) № 1178/2011, Регламент (ЕС) № 1321/2014 или отговарящ на изискванията на тези регламенти, за извършване на дейност за съответната програма за обучение;“\nе) в т. 9 след думите „авиационен оператор“ се поставя запетая и се добавя „организация за обучение, оператор по наземно обслужване“;\nж) създава се т. 18: \n„18. летищен оператор и оператор по наземно обслужване, който допусне на борда на въздухоплавателно средство да се качи лице, което не притежава валидна бордна карта или равностоен на нея документ.“\n3. В ал. 4: \nа) в т. 6 след думите „служител по сигурността на летищен оператор“ се добавя „и служител по сигурността на оператор по наземно обслужване“; \nб) създава се т. 8:\n„8. служител на летищен оператор и служител на оператор по наземно обслужване, който допусне на борда на въздухоплавателно средство да се качи лице, което не притежава валидна бордна карта или равностоен на нея документ.“\n§ 26.\n В чл. 143а се правят следните допълнения:\n1. Създава се ал. 3:\n„(3) Наказва се с глоба от 3000 до 10 000 лв. или с имуществена санкция от 3000 до 30 000 лв. лице по чл. 4 и лице по чл. 16 от Регламент (ЕС) 376/2014, които не изпълнят или не изпълнят в срок задълженията си по този регламент.“\n2. Създава се ал. 4:\n„(4) Наказва се с глоба от 3000 до 10 000 лв. или с имуществена санкция от 3000 до 10 000 лв. ползвател на въздушно пространство и/или доставчик на аеронавигационно обслужване, които не изпълнят или не изпълнят в срок задълженията си, произтичащи от изискванията на Регламент за изпълнение (ЕС) 2021/116 на Комисията от 1 февруари 2021 г. относно установяването на първия съвместен проект в подкрепа на изпълнението на Европейския генерален план за управление на въздушното движение, предвиден в Регламент (ЕО) № 550/2004 на Европейския парламент и на Съвета, за изменение на Регламент за изпълнение (ЕС) № 409/2013 на Комисията и за отмяна на Регламент за изпълнение (ЕС) № 716/2014 на Комисията (OB, L 36/10 от 2 февруари 2021 г.).“\n3. Създава се ал. 5:\n„(5) Наказва се с имуществена санкция от 3000 до 30 000 лв. летищен оператор, който не изпълни задължението си по чл. 12, т. 3 от Регламент (ЕС) 2023/2405.“\n4. Създава се ал. 6:\n„(6) При неизпълнение на задълженията, предвидени в Регламент (ЕС) 2023/2405, се налага имуществена санкция в размер, определен от главния директор на Главна дирекция „Гражданска въздухоплавателна администрация“ в съответствие с чл. 12 от същия регламент, като:\n1. на въздушен превозвач, който не изпълни задължението си по чл. 5 от Регламент (ЕС) 2023/2405, се налага имуществена санкция в размер, два пъти по-голям от сумата, получена от умножаването на средногодишната цена на авиационното гориво за един тон по общото количество на незареденото гориво за една година; въздушният превозвач може да бъде освободен от санкцията, ако докаже, че неизпълнението на задължението му по чл. 5 от Регламент (ЕС) 2023/2405 е било причинено от изключителни и непредвидими обстоятелства извън неговия контрол с последици, които не е можело да се избегнат, дори да са били взети всички разумни мерки;\n2. на доставчик на авиационно гориво, който не изпълни задължението си по чл. 4 от Регламент (ЕС) 2023/2405 по отношение на минималните дялове на устойчиви авиационни горива, се налага имуществена санкция в размер, два пъти по-голям от сумата, получена от умножаването на разликата между средногодишната цена на конвенционалното авиационно гориво и на устойчиви авиационни горива за един тон по количеството на авиационното гориво, което не отговаря на минималните дялове, посочени в чл. 4 и приложение I от Регламент (ЕС) 2023/2405;\n3. на доставчик на авиационно гориво, който не изпълни задължението си по чл. 4 от Регламент (ЕС) 2023/2405 по отношение на минималните дялове на синтетичните авиационни горива и за периода от 1 януари 2030 г. до 31 декември 2034 г. – средните дялове на синтетични авиационни горива, се налага имуществена санкция в размер, два пъти по-голям от сумата, получена от умножаването на разликата между средногодишната цена на синтетичното авиационно гориво и конвенционалното авиационно гориво за един тон по количеството на авиационното гориво, което не отговаря на минималните дялове, посочени в член 4 и приложение I от Регламент (ЕС) 2023/2405;\n4. на доставчик на авиационно гориво, за който е доказано, че е предоставил подвеждаща или неточна информация относно характеристиките или произхода на устойчиви авиационни горива, доставени от него съгласно член 9, параграф 2 и член 10 от Регламент (ЕС) 2023/2405, се налага имуществена санкция в размер, два пъти по-голям от сумата, получена от умножаването на разликата между средногодишната цена на конвенционалното авиационно гориво и на устойчиви авиационни горива за един тон по количеството на авиационното гориво, за което е предоставена подвеждаща или неточна информация.“\n§ 27.\n В чл. 144 се създават т. 18 и 19:\n„18. извърши нарушение на чл. 63; \n19. предава неверни или заблуждаващи съобщения и сигнали за помощ, в резултат на което са активирани ресурси на участниците в системата за търсене и спасяване при авиационни произшествия.“\n§ 28.\n В чл. 147 се правят следните допълнения:\n1. В ал. 1 след думите „приложението му“ се поставя запетая и се добавя „както и на Регламент (ЕС) 2018/1139 и на делегираните регламенти и регламентите за изпълнението му“.\n2. В ал. 2 след думата „закон“ се поставя запетая и се добавя „и на издадените въз основа на него нормативни актове, както и на Регламент (ЕС) 2018/1139 и на делегираните регламенти и регламентите за изпълнението му“.\n§ 29.\n В допълнителните разпоредби се правят следните изменения:\n1. Параграф 1 се отменя.\n2. В параграф 3, т. 79 думите „на Комисията от 3 ноември 2011 г. за определяне на технически изисквания и административни процедури във връзка с екипажите на въздухоплавателни средства в гражданското въздухоплаване в съответствие с Регламент (ЕО) № 216/2008 на Европейския парламент и на Съвета (ОВ, L 311/1 от 25 ноември 2011 г.)“ се заличават.\nДопълнителна разпоредба\n§ 30.\n В останалите текстове на закона думите „министърът на транспорта, информационните технологии и съобщенията“, „министъра на транспорта, информационните технологии и съобщенията“ и „Министерството на транспорта, информационните технологии и съобщенията“ се заменят съответно с „министърът на транспорта и съобщенията“, „министъра на транспорта и съобщенията“ и „Министерството на транспорта и съобщенията“.\nЗаключителни разпоредби\n§ 31.\n В Наказателния кодекс (обн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм. и доп., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм. и доп., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г., бр. 23, 39, 41 и 42 от 2024 г., бр. 49 от 2025 г.; Решение № 7 на Конституционния съд от 2025 г. – бр. 50 от 2025 г.; изм., бр. 54 от 2025 г.; Решение № 8 на Конституционния съд от 2025 г. – бр. 60 от 2025 г.; изм., бр. 61, 64 и 65 от 2025 г.) в чл. 114е се създава ал. 2а:\n„(2а) С наказанието по ал. 1 се наказва и онзи, който експлоатира безпилотно въздухоплавателно средство в нарушение на установения за това ред, и с това застраши безопасността на въздухоплавателно средство в полет.“\n§ 32.\n Параграф 31 влиза в сила от 31 януари 2026 г.\nЗаконът е приет от 51-вото Народно събрание на 2 октомври 2025 г. и е подпечатан с официалния печат на Народното събрание.\nПредседател на Народното събрание: \nНаталия Киселова\n5496"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166724",
    "meta": [],
    "text": "УКАЗ № 247\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Финансовия договор между Република България и Европейската инвестиционна банка за финансиране на Проект „България – съфинансиране по Фондовете на ЕС 2021 – 2027 (СПЗ)“ Б, подписан за Република България на 11 септември 2025 г. в София и за Европейската инвестиционна банка на 17 септември 2025 г. в Люксембург, приет от 51-вото Народно събрание на 28 ноември 2025 г.\nИздаден в \nСофия на 4 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Финансовия договор между Република България и Европейската инвестиционна банка за финансиране на Проект „България – съфинансиране по Фондовете на ЕС 2021 – 2027 (СПЗ)“ Б, подписан за Република България на 11 септември 2025 г. в София и за Европейската инвестиционна банка на 17 септември 2025 г. в Люксембург\nЧлен единствен.\n Ратифицира Финансовия договор между Република България и Европейската инвестиционна банка за финансиране на Проект „България – съфинансиране по Фондовете на ЕС 2021 – 2027 (СПЗ)“ Б, подписан за Република България на 11септември 2025 г. в София и за Европейската инвестиционна банка на 17септември 2025 г. в Люксембург.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 28ноември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n6901"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166705",
    "meta": [],
    "text": "УКАЗ № 248\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Спогодбата между Република България и Република Малта за избягване на двойното данъчно облагане по отношение на данъците върху доходите и имуществото и предотвратяване на отклонението и заобикалянето на данъчното облагане, приет от 51-вото Народно събрание на 28 ноември 2025 г.\nИздаден в \nСофия на 4 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Спогодбата между Република България и Република Малта за избягване на двойното данъчно облагане по отношение на данъците върху доходите и имуществото и предотвратяване на отклонението и заобикалянето на данъчното облагане\nЧлен единствен.\n Ратифицира Спогодбата между Република България и Република Малта за избягване на двойното данъчно облагане по отношение на данъците върху доходите и имуществото и предотвратяване на отклонението и заобикалянето на данъчното облагане, подписана на 10 декември 2024 г. в Брюксел.\nЗаконът е приет от 51-вото Народно събрание на 28 ноември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n6902"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166649",
    "meta": [],
    "text": "УКАЗ № 246\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за публичните предприятия, приет от 51-вото Народно събрание на 27 ноември 2025 г.\nИздаден в \nСофия на 4 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за публичните предприятия\n(обн., ДВ, бр. 79 от 2019 г.; изм., бр. 100 от 2019 г., бр. 85 и 96 от 2020 г., бр. 11 от 2021 г., бр. 84 от 2023 г. и бр. 72 и 79 от 2024 г.)\n§ 1. \nВ чл. 2, ал. 2 думите „Изискванията на този закон не се прилагат за“ се заменят с „Публични предприятия по смисъла на този закон не са“ и накрая се добавя „и публичните дружества по чл. 110 от Закона за публичното предлагане на ценни книжа“.\n§ 2.\n В чл. 12 се правят следните изменения и допълнения: \n1. Създава се нова т. 12: \n„12. приема Система за управление на корупционния риск в публичните предприятия и наблюдава за нейното изпълнение;“. \n2. Създава се т. 13: \n„13. приема Кодекс за етично поведение на лицата, заети в публичните предприятия;“. \n3. Досегашната т. 12 става т. 14. \n§ 3.\n В чл. 29, ал. 4 след думите „оценка на риска“ се добавя „включително за оценка и контрол на корупционния риск“.\n§ 4.\n Създава се глава осма с чл. 32 и 33:\n„Глава осма\nМЕРКИ ЗА ПРОТИВОДЕЙСТВИЕ НА КОРУПЦИЯТА И НАСЪРЧАВАНЕ НА ПОЧТЕНОСТТА В ПУБЛИЧНИТЕ ПРЕДПРИЯТИЯ\nЧл. 32. (1) Системата за управление на корупционния риск по чл. 12, т. 12 включва:\n1. методология за оценка и контрол на корупционния риск;\n2. мерки за предотвратяване на конфликт на интереси;\n3. определяне на етични стандарти и проверка на почтеност;\n4. провеждане на конкурса по чл. 21, както и на подбор на ръководителите на дъщерните дружества по чл. 2, т. 2 и на служителите на ръководни длъжности;\n5. определяне на един от независимите членове на органите за управление и контрол на публичните предприятия за служител по почтеност;\n6. провеждане на обучения по етика и почтеност и обучения в областта на превенцията и противодействието на корупцията.\n(2) В Кодекса за етично поведение на лицата, заети в публичните предприятия, по чл. 12, т. 13 се определят етичните стандарти и правилата за почтеност по ал. 1, т. 3.\n(3) В случаите по ал. 1, т. 5, когато публичното предприятие няма независими членове в органите за управление и контрол, служителят по почтеност се назначава от органа за управление и контрол на предприятието.\n(4) Обученията по ал. 1, т. 6 се организират и провеждат от служителя по почтеността, като в обученията участват всички членове на органите за управление и контрол на публичните предприятия, ръководителите на техните дъщерни дружества и всички заети в тях лица, включително служителите на ръководни длъжности.\nЧл. 33. (1) Органът, упражняващ правата на държавата като едноличен собственик на капитала, съответно общото събрание на публичното предприятие, въвежда Системата за управление на корупционния риск по чл. 12, т. 12.\n(2) Всички членове на органите за управление и контрол на публичните предприятия, ръководителите на техните дъщерни дружества и всички заети в тях лица, включително служителите на ръководни длъжности, са длъжни при изпълнение на своите задължения да спазват Кодекса за етично поведение на лицата, заети в публичните предприятия, по чл. 12, т. 13.\n(3) Определеният за служител по почтеността извършва проверка за спазването на Кодекса за етично поведение на лицата, заети в публичните предприятия, по чл. 12, т. 13 и проверка за почтеността при условия и по ред, определени в правилника за прилагане на закона.“\nЗаключителни разпоредби\n§ 5. \nВ тримесечен срок от влизането в сила на този закон: \n1. подзаконовите нормативни актове по прилагането на закона се привеждат в съответствие с този закон; \n2. Агенцията за публичните предприятия и контрол приема Система за управление на корупционния риск в публичните предприятия; \n3. Агенцията за публичните предприятия и контрол приема Кодекс за етично поведение на лицата, заети в публичните предприятия, и го публикува на официалната интернет страница на агенцията.\n§ 6.\n (1) Публичните предприятия въвеждат Системата за управление на корупционния риск по чл. 12, т. 12 в едномесечен срок от приемането й от Агенцията за публичните предприятия и контрол. \n(2) В срока по ал. 1 органът за управление и контрол на публичното предприятие определя, съответно назначава служител по почтеност.\n(3) Публичните предприятия прилагат Кодекса за етично поведение на лицата, заети в публичните предприятия, по чл. 12, т. 13 в 14-дневен срок от публикуването му на официалната интернет страница на Агенцията за публичните предприятия и контрол.\nЗаконът е приет от 51-вото Народно събрание на 27 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6872"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166632",
    "meta": [],
    "text": "УКАЗ № 245\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за опазване на околната среда, приет от 51-вото Народно събрание на 26 ноември 2025 г.\nИздаден в \nСофия на 2 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за опазване на околната среда\n(обн., ДВ, бр. 91 от 2002 г.; попр., бр. 98 от 2002 г.; изм., бр. 86 от 2003 г., бр. 70 от 2004 г., бр. 74, 77, 88, 95 и 105 от 2005 г., бр. 30, 65, 82, 99, 102 и 105 от 2006 г., бр. 31, 41 и 89 от 2007 г., бр. 36, 52 и 105 от 2008 г., бр. 12, 19, 32, 35, 47, 82, 93 и 103 от 2009 г., бр. 46 и 61 от 2010 г., бр. 35 и 42 от 2011 г., бр. 32, 38, 53 и 82 от 2012 г., бр. 15, 27 и 66 от 2013 г., бр. 22 и 98 от 2014 г., бр. 62, 95, 96 и 101 от 2015 г., бр. 81 от 2016 г., бр. 12, 58, 76 и 96 от 2017 г., бр. 53, 77 и 98 от 2018 г., бр. 1, 17 и 24 от 2019 г.; Решение № 5 на Конституционния съд от 2019 г. – бр. 36 от 2019 г.; изм., бр. 79, 81 и 101 от 2019 г., бр. 21, 54 и 102 от 2020 г., бр. 21 от 2021 г., бр. 42, 96 и 102 от 2022 г., бр. 84 и 102 от 2023 г., бр. 70 от 2024 г. и бр. 74 от 2025 г.)\n§ 1. \nВ преходните и заключителните разпоредби на Закона за изменение и допълнение на Закона за опазване на околната среда (обн., ДВ, бр. 98 от 2018 г.; изм., бр. 102 от 2020 г. и бр. 96 от 2022 г.) в § 41, ал. 1 и 7 думите „28 ноември 2025 г.“ се заменят с „28 ноември 2039 г.“.\nЗаключителна разпоредба\n§ 2.\n Законът влиза в сила от 28 ноември 2025 г.\nЗаконът е приет от 51-вото Народно събрание на 26 ноември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n6869"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166575",
    "meta": [],
    "text": "УКАЗ № 239\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между Република България и Европейската банка за възстановяване и развитие относно сътрудничеството и дейностите на Европейската банка за възстановяване и развитие в Република България, приет от 51-вото Народно събрание на 19 ноември 2025 г.\nИздаден в София на 24 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението между Република България и Европейската банка за възстановяване и развитие относно сътрудничеството и дейностите на Европейската банка за възстановяване и развитие в Република България\nЧлен единствен. \nРатифицира Споразумението между Република България и Европейската банка за възстановяване и развитие относно сътрудничеството и дейностите на Европейската банка за възстановяване и развитие в Република България, подписано на 12 май 2025 г. в Брюксел.\nЗаконът е приет от 51-вото Народно събрание на 19 ноември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n6703"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166628",
    "meta": [],
    "text": "УКАЗ № 236\n \nНа основание чл. 101, ал. 3 от Конституцията на Република България\n \nПОСТАНОВЯВАМ:\n \nДа се обнародва в „Държавен вестник“ Законът за изменение и допълнение на Закона за отбраната и въоръжените сили на Република България, приет от 51-вото Народно събрание на 30 октомври 2025 г., повторно приет на 19 ноември 2025 г.\n \nИздаден в \nСофия на 20 ноември 2025 г. \n \nПрезидент на Републиката: \nРумен\n \nРадев\n \nПодпечатан с държавния печат.\n \nМинистър на правосъдието: \nГеорги Георгиев\n \nЗАКОН\n \nза изменение и допълнение на Закона за отбраната и въоръжените сили на Република България\n(обн., ДВ, бр. 35 от 2009 г.; изм., бр. 74, 82, 93 и 99 от 2009 г., бр. 16, 88, 98 и 101 от 2010 г., бр. 23, 48, 99 и 100 от 2011 г., бр. 20, 33 и 38 от 2012 г., бр. 15, 66 и 68 от 2013 г., бр. 1 и 98 от 2014 г., бр. 14, 24, 61, 79 и 88 от 2015 г., бр. 13, 17, 50, 81, 98 и 103 от 2016 г., бр. 58, 85 и 103 от 2017 г., бр. 7, 77 и 98 от 2018 г., бр. 17, 42 и 94 от 2019 г., бр. 38, 69 и 109 от 2020 г., бр. 16, 23 и 25 от 2021 г., бр. 15 и 62 от 2022 г., бр. 14 и 84 от 2023 г. и бр. 2, 38, 39 и 70 от 2024 г.)\n \n§ 1. \nВ чл. 6, ал. 2, т. 2 след думата „прогнозиране“ се добавя „и възпиране“.\n \n§ 2. \nВ чл. 16, т. 7а думите „и/или модернизация на въоръжение, техника и оборудване“ се заменят с „на отбранителни продукти“.\n \n§ 3. \nВ чл. 19 се правят следните изменения и допълнения: \n \n1. Създава се т. 1а:\n \n„1a. привежда в изпълнение стратегическите планове за действие на въоръжените сили или на части от тях;“.\n \n2. В т. 2 думите „и оперативна“ се заличават.\n \n§ 4. \nВ чл. 20, т. 4 думите „военновременните планове“ се заменят с „държавния военновременен план“.\n \n§ 5. \nВ чл. 22, ал. 2 се правят следните изменения и допълнения:\n \n1. В т. 9 думите „и възлага изпълнението му“ се заменят с „и ръководи неговото изпълнение“.\n \n2. В т. 11а думите „и/или модернизация на въоръжение, техника и оборудване“ се заменят с „на отбранителни продукти“.\n \n3. В т. 11б думите „и/или модернизация на въоръжение, техника и оборудване“ се заменят с „на отбранителни продукти“.\n \n4. В т. 13 след думите „въоръжените сили“ се добавя „или част от тях“, а думите „и оперативна“ се заличават.\n \n5. Създава се т. 13а:\n \n„13а. предлага на президента на републиката привеждането в изпълнение на стратегическите планове за действие на въоръжените сили или на части от тях;“.\n \n6. В т. 15 думите „от мирно във военно положение“ се заменят с „в извънредно положение, военно положение или положение на война“.\n \n7. Създават се т. 24 и 25:\n \n„24. предлага на президента на републиката да приведе в изпълнение държавния военновременен план в случаите по чл. 20;\n \n25. предлага за утвърждаване от президента на републиката на процедури за дейността на Върховното главно командване.“\n \n§ 6. \nВ чл. 26, т. 31а думите „и/или модернизация на въоръжение, техника и оборудване“ се заменят с „на отбранителни продукти“.\n \n§ 7. \nВ чл. 27 се правят следните изменения и допълнения:\n \n1. Създава се т. 4а:\n \n„4а. предложения за привеждане в изпълнение на стратегическите планове за действие на въоръжените сили или на части от тях;“.\n \n2. В т. 8а думите „и/или модернизация на въоръжение, техника и оборудване“ се заменят с „на отбранителни продукти“.\n \n3. Създава се т. 12:\n \n„12. проект на процедури за дейността на Върховното главно командване.“\n \n§ 8. \nВ чл. 28, ал. 1 се правят следните допълнения:\n \n1. Създава се т. 2а:\n \n„2а. в случаите на нарушаване от безпилотно въздухоплавателно средство на географски зони, в които полетите на безпилотни въздухоплавателни средства са забранени или ограничени над военни обекти и над войскови райони, както и над военни формирования и военни плавателни средства, разположени извън войсковите райони, когато експлоатацията на безпилотни въздухоплавателни средства е забранена или ограничена;“.\n \n2. Създава се т. 3а:\n \n„3а. в случаите на нарушаване от безпилотно плавателно средство на границите на забранени с известие до мореплавателните зони и пунктовете за базиране на военни плавателни средства;“.\n \n§ 9. \nВ чл. 43, ал. 2 се правят следните изменения:\n \n1. В т. 3 думите „и оперативна“ се заличават.\n \n2. В т. 5 думата „война“ се заменя с „във военно време“.\n \n3. В т. 8 думата „резерва“ се заменя с „отбраната на страната“.\n \n§ 10.\n В чл. 53, ал. 2 думите „Във военно време“ се заменя с „В мирно и военно време“.\n \n§ 11.\n В чл. 54, ал. 1, т. 2 след думата „операции“ се добавя „и за други дейности“.\n \n§ 12.\n В чл. 56 се правят следните допълнения:\n \n1. Създава се т. 2а:\n \n„2а. възпиране съгласно плановете по чл. 54 и поетите съюзни задължения в съответствие със сключените международни договори и споразумения;“.\n \n2. Създава се т. 10:\n \n„10. откриване и неутрализиране на безпилотни системи чрез използване на технически средства при защита на военни обекти и войскови райони, както и на военни формирования, техника и военни плавателни средства, разположени извън войсковите райони, въз основа на утвърдени от министъра на отбраната процедури и правила, отчитащи използването на техническите средства.“\n \n§ 13.\n В чл. 85, ал. 1 се създава т. 5а:\n \n„5а. предложенията до министъра на отбраната за изпълнението на задачи от стратегическите планове за действие на въоръжените сили или на част от тях;“.\n \n§ 14.\n В чл. 93, ал. 3 след думата „(старшини)“ се поставя запетая и се добавя „войници (матроси) и български граждани“.\n \n§ 15.\n В чл. 94 се правят следните изменения и допълнения:\n \n1. В ал. 2 изречение трето се заличава.\n \n2. Създава се нова ал. 3:\n \n„(3) Извън случаите по ал. 2 обучението за нуждите на Министерството на вътрешните работи и на други министерства и ведомства се извършва при условия и по ред, определени със съвместни инструкции на министъра на отбраната и на съответния министър или ръководител на ведомство.“ \n \n3. Досегашната ал. 3 става ал. 4.\n \n§ 16.\n В чл. 95 се правят следните изменения и допълнения: \n \n1. Алинея 4 се изменя така:\n \n„(4) Държавните образователни стандарти, по които се провежда обучение в професионалните колежи за придобиване на четвърта степен на професионална квалификация по професии от професионално направление „Военно дело и отбрана“, се приемат с наредба на министъра на отбраната съгласувано с министъра на образованието и науката, а националните изпитни програми и учебните планове се утвърждават от министъра на отбраната съгласувано с министъра на образованието и науката.“\n \n2. Създава се ал. 9:\n \n„(9) Условията и редът за провеждане на процедурите по валидиране на професионалните знания, умения и компетентности по ал. 8 се определят с наредба на министъра на отбраната.“\n \n§ 17.\n В чл. 98 се правят следните изменения и допълнения: \n \n1. Алинея 3 се изменя така:\n \n„(3) Обучаваните военнослужещи в професионалните колежи за придобиване на четвърта степен на професионална квалификация от професионално направление „Военно дело и отбрана“ са кадети.“ \n \n2. Създава се ал. 3а:\n \n„(3а) Обучаваните български граждани, с изключение на тези по ал. 3, за придобиване на четвърта степен на професионална квалификация от професионално направление „Военно дело и отбрана“ за нуждите на Министерството на отбраната и на други министерства и ведомства са колежани.“\n \n3. В ал. 4 думите „и кадетите“ се заменят с „кадетите и колежаните“.\n \n4. В ал. 6 думата „курсантите“ се заличава.\n \n§ 18.\n Член 99 се изменя така:\n \n„Чл. 99. (1) Отстраняването и отписването на обучаваните от военните академии, висшите военни училища и професионалните колежи се извършват при условия и по ред, определени с правилниците за устройството и дейността им, а на курсантите и колежаните – при условия и по ред, определени в наредбата на министъра на отбраната по чл. 135, ал. 2.\n \n(2) Отстранените по дисциплинарен ред от военните академии, висшите военни училища и професионалните колежи се отписват от обучение и не могат да възстановяват права и да бъдат приемани повторно.“\n \n§ 19.\n В чл. 108 се създава ал. 3:\n \n„(3) С решението или с указа по ал. 1 се определят условията и редът за преминаването през и пребиваването на съюзнически въоръжени сили на територията на страната.“\n \n§ 20.\n В чл. 109, ал. 4 думите „започва изпълнението на задачите“ се заменят със „се изпълняват задачите“.\n \n§ 21.\n В чл. 112 думите „започва изпълнението на задачите“ се заменят със „се изпълняват задачите“.\n \n§ 22.\n В чл. 114 се създава ал. 5:\n \n„(5) Дейността на Върховното главно командване се осъществява въз основа на процедури, утвърдени с указ от президента на републиката по предложение на Министерския съвет.“\n \n§ 23.\n В чл. 116, ал. 1 се създава т. 4:\n \n„4. колежаните.“\n \n§ 24.\n Член 119 се изменя така:\n \n„Чл. 119. Изпълнението на договорите за обучение на курсантите във висшите военни училища и на колежаните в професионалните колежи се спира за срока на военновременната им служба.“\n \n§ 25.\n В чл. 122, ал. 5 думите „започва изпълнението на задачите“ се заменят със „се изпълняват задачите“.\n \n§ 26.\n В чл. 135, ал. 2 след думата „Курсантите“ се добавя „и колежаните“ и накрая се поставя запетая и се добавя „който се определя с наредба на министъра на отбраната“.\n \n§ 27.\n В чл. 138 се правят следните изменения и допълнения:\n \n1. Алинея 2 се изменя така:\n \n„(2) На курсантите във висшите военни училища се присвояват звания:\n \n1. курсант;\n \n2. курсант-младши сержант/курсант-старшина II степен;\n \n3. курсант-сержант/курсант-старшина I\n \nстепен;\n \n4. курсант\n-\nстарши сержант/курсант-главен старшина;\n \n5. курсант-старшина/курсант-мичман;\n \n6. курсант\n-\nофицерски кандидат 1-ви клас.“\n \n2. Създава се ал. 3:\n \n„(3) На колежаните в професионалните колежи се присвояват звания:\n \n1. колежанин-редник 1-ви клас/колежанин-матрос 1-ви клас;\n \n2. колежанин-редник 2-ри клас/колежанин-матрос 2-ри клас;\n \n3. колежанин-редник 3-ти клас/колежанин-матрос 3-ти клас;\n \n4. колежанин-ефрейтор 1-ви клас/колежанин-старши матрос 1-ви клас.“\n \n§ 28.\n В чл. 141 се правят следните изменения: \n \n1. В ал. 1 т. 5 се изменя така:\n \n„5. не са привлечени като обвиняеми или не са подсъдими за умишлено престъпление от общ характер;“.\n \n2. В ал. 6, т. 3 числото „10“ се заменя с „3“.\n \n3. В ал. 7 думите „Обстоятелството по ал. 1, т. 4 се установява“ се заменят с „Обстоятелствата по ал. 1, т. 4 и 5 се установяват“.\n \n§ 29.\n В чл. 142 се правят следните изменения и допълнения:\n \n1. В ал. 2:\n \nа) текстът преди т. 1 се изменя така: „Курсантите и колежаните, обучавани за нуждите на Министерството на отбраната, сключват с министъра на отбраната или с оправомощено от него длъжностно лице договор за военна служба, в срока на който се включва срокът на обучението. За срока на обучението във висшите военни училища и в професионалните колежи курсантите и колежаните, обучавани за нуждите на Министерството на отбраната, се подготвят за изпълнение на военна служба като професия и им се осигуряват:“;\n \nб) в т. 1:\n \nаа) в буква „б“ думите „храна и“ се заличават;\n \nбб) създава се буква „ж“:\n \n„ж) пътуване при отиване и връщане от ваканция на територията на страната веднъж в годината, при условия и по ред, определени с наредбата на министъра на отбраната по чл. 135, ал. 2;“\n \nвв) създава се буква „з“:\n \n„з) храна и ободряващи напитки, а при изпълнение на задачи, свързани с учебния процес и подготовката им за изпълнение на военна служба като професия, извън постоянното им място за обучение – храна и ободряващи напитки или равностойността им в левове – по норми, при условия, по ред и в размери, определени с акт на министъра на отбраната;“\n \nв) точка 4 се изменя така:\n \n„4. ваканция и домашен отпуск за всяка учебна година в размер, при условия и по ред, определени с наредбата на министъра на отбраната по чл. 135, ал. 2;“\n \nг) в т. 5 накрая се добавя „или на професионалния колеж“.\n \n2. В ал. 3 след думата „курсантите“ се добавя „и колежаните“.\n \n3. Алинея 4 се изменя така:\n \n„(4) Курсантите и колежаните се повишават последователно в званията по чл. 138, ал. 2 и 3 при условия и по ред, определени с наредбата на министъра на отбраната по чл. 135, ал. 2.“\n \n4. В ал. 5 след думата „курсанти“ се добавя „и колежани“.\n \n5. Алинея 6 се изменя така:\n \n„(6) Правата и задълженията на курсантите и колежаните се определят с наредбата на министъра на отбраната по чл. 135, ал. 2 и в договора за военна служба.“\n \n6. Алинея 7 се изменя така:\n \n„(7) Подборът на курсантите и колежаните за нуждите на други министерства и ведомства, техните права и задължения се определят със съответните инструкции по чл. 94, ал. 3 и в договорите по ал. 8.“\n \n7. Алинея 8 се изменя така:\n \n„(8) Курсантите и колежаните, обучавани за нуждите на други министерства и ведомства, сключват договор с министъра на отбраната и с ръководителя на съответното министерство или ведомство или с оправомощени от тях длъжностни лица, в срока на който се включва срокът на обучението. За срока на обучението във висшите военни училища и в професионалните колежи курсантите и колежаните се подготвят за изпълнение на служба в други министерства или ведомства като професия и им се осигуряват доволствията по ал. 2.“\n \n8. Създава се ал. 9:\n \n„(9) Завършилите обучението курсанти и колежани за нуждите на други министерства и ведомства се зачисляват в запаса с военно звание „лейтенант“, съответно „младши сержант/старшина II степен“.“\n \n§ 30.\n В чл. 144 ал. 4 се отменя.\n \n§ 31.\n В чл. 156 се създават ал. 5 и 6:\n \n„(5) При организационно-щатни промени въз основа на акт на Министерския съвет или на министъра на отбраната или при пълна или частична ликвидация въз основа на акт на Министерския съвет, или при съкращаване числеността на въоръжените сили или на отделни техни формирования по решение на Народното събрание, в интерес на службата военнослужещите може да се преназначат в съответствие с придобитата от тях квалификация на длъжности в същото или в по-високо длъжностно ниво.\n \n(6) Заповедите за преназначаване на длъжност по ал. 2, 4 и 5 могат да бъдат обжалвани по реда на Административнопроцесуалния кодекс, като жалбата не спира изпълнението.“\n \n§ 32.\n В чл. 157 ал. 2 се отменя.\n \n§ 33.\n В чл. 160 се правят следните изменения:\n \n1. В ал. 2 думите „полковник/капитан I ранг“ се заменят с „до „полковник/капитан I ранг“ включително“.\n \n2. В ал. 4 думите „три години“ се заменят с „5 години“, а думите „и с 5 години“ се заменят с „и със 7 години“.\n \n§ 34.\n Създава се чл. 169а:\n \n„Чл. 169а. Договорът за военна служба не може да се прекратява и военнослужещият да се освобождава от военна служба в случаите по чл. 162, ал. 1, т. 1, чл. 163, чл. 166 и чл. 169 при образувано дисциплинарно производство и назначена служебна проверка по чл. 246, ал. 2 във връзка с чл. 245.“\n \n§ 35.\n В чл. 188а, изречение второ думата „висша“ се заличава.\n \n§ 36.\n В чл. 190 се правят следните изменения и допълнения:\n \n1. Досегашният текст става ал. 1.\n \n2. Създава се ал. 2:\n \n„(2) Курсантите и колежаните при подготовката им за изпълнение на военната служба, на службата в други министерства и ведомства като професия имат право да носят и да използват служебно оръжие по ред, определен в наредбата на министъра на отбраната по чл. 135, ал. 2 и в уставите на въоръжените сили.“\n \n§ 37.\n В чл. 191 се правят следните допълнения:\n \n1. В ал. 1, т. 2 след думата „военнослужещ“ се поставя запетая и се добавя „курсант или колежанин“.\n \n2. Създава се ал. 5:\n \n„(5) В мирно време курсантите и колежаните при подготовката им за изпълнение на военната служба, на службата в други министерства и ведомства като професия могат да използват служебно оръжие като крайна мярка в случаите, при условията и по реда на ал. 1 – 3.“\n \n§ 38.\n В чл. 194 се правят следните изменения:\n \n1. Алинея 5 се изменя така:\n \n„(5) Служебното време над нормалната му продължителност до общата продължителност по ал. 2 не се компенсира с намалено служебно време.“\n \n2. Алинея 8 се отменя.\n \n§ 39.\n В чл. 195, ал. 4 думите „чл. 194, ал. 8“ се заменят с „чл. 196а“.\n \n§ 40.\n Член 196 се изменя така:\n \n„Чл. 196. (1) Когато военнослужещият изпълнява дежурство, с изключение на случаите по чл. 195, ал. 4, но е назначен на длъжност, за която носенето на дежурство не се включва в основните му функционални задължения, той получава допълнително възнаграждение по чл. 214, ал. 1, т. 1, осигурява му се междудневна почивка от 12 часа и междуседмична почивка не по-малко от 36 часа и се компенсира с намалено служебно време непосредствено след положеното дежурство, както следва:\n \n1. с 8 часа, когато дежурството обхваща повече от 12 часа в делничен ден;\n \n2. с 16 часа, когато дежурството обхваща повече от 12 часа в почивен или празничен ден.\n \n(2) По изключение поради обоснована необходимост или неотложни служебни причини се допуска компенсирането с намалено служебно време по ал. 1 да се извърши до два месеца след края на календарния месец, в който е положено дежурството.\n \n(3) Когато компенсирането или част от него не е извършено до изтичане на срока, посочен в ал. 2, независимо от причините за това, правото на ползването му се погасява по давност.\n \n(4) При освобождаване от военна служба и обективна невъзможност за осигуряване на намалено служебно време в срока по ал. 2 на военнослужещия се изплаща обезщетение за некомпенсираните часове в рамките на съществуващото му правоотношение по изпълнение на военната служба.\n \n(5) Обезщетението по ал. 4 се определя на базата на основното месечно възнаграждение на военнослужещия, дължимо към датата на освобождаването от военна служба или отстраняване от длъжност.“\n \n§ 41.\n В глава седма, раздел IV се създава чл. 196а:\n \n„Чл. 196а. Редът за разпределяне на служебното време, за неговото отчитане и компенсиране с намалено служебно време в случаите по чл. 195, ал. 4 и чл. 196, ал. 1 и 2 и за изплащане на обезщетението по чл. 196, ал. 4 се определя с акт на министъра на отбраната.“\n \n§ 42.\n В чл. 198 ал. 2 се изменя така:\n \n„(2) Командирите и началниците са длъжни да осигуряват на военнослужещите ползването на платения годишен отпуск в съответната календарна година, освен ако ползването му е отложено по реда на чл. 198б.“\n \n§ 43.\n Създава се чл. 198а:\n \n„Чл. 198а. (1) При обоснована служебна необходимост ползването на платения годишен отпуск на военнослужещия се прекъсва еднократно от съответния командир/началник или от оправомощени от тях длъжностни лица с писмена заповед, в която се посочват:\n \n1. основанието за прекъсването;\n \n2. времето и мястото за явяване на военнослужещия.\n \n(2) Уведомяването на военнослужещия за прекъсване на платения му годишен отпуск се извършва по реда на уставите на въоръжените сили.\n \n(3) При прекъсване на платения годишен отпуск по ал. 1 пътуването на военнослужещите до мястото на явяване и обратно до мястото на ползване на отпуска е за сметка на Министерството на отбраната.\n \n(4) Остатъкът от отпуска се ползва веднага след отпадане на основанието за прекъсване въз основа на заповед на съответното длъжностно лице по ал. 1.\n \n(5) Когато на военнослужещия бъде разрешен друг вид платен или неплатен отпуск, ползването на платения годишен отпуск се прекъсва по писмен доклад на военнослужещия или на прекия му началник и остатъкът се ползва допълнително.“\n \n§ 44.\n Създава се чл. 198б:\n \n„Чл. 198б. (1) Когато нуждите на службата налагат, съответният командир/началник може да отложи за следващата календарна година ползването на част от планирания в графика по чл. 198, ал. 1 платен годишен отпуск. \n \n(2) По писмено искане на военнослужещия ползването на част от платения годишен отпуск може да се отложи за следващата календарна година.\n \n(3) Ползването на платения годишен отпуск може да се отложи, когато през календарната година, за която се отнася, военнослужещият не е имал възможност да го ползва изцяло или отчасти поради участие в операции и мисии, военни учения, обучение, ползване на отпуск при временна неработоспособност, поради бременност и раждане, при осиновяване на дете до 5-годишна възраст или за отглеждане на дете до 2-годишна възраст, както и поради ползване на друг законоустановен отпуск.“\n \n§ 45.\n Създава се чл. 198в:\n \n„Чл. 198в. (1) Когато платеният годишен отпуск по чл. 197, ал. 1 и 2 или част от него не е ползван до изтичане на три години от края на годината, за която се полага, независимо от причините за това, правото на ползването му се погасява по давност.\n \n(2) Когато платеният годишен отпуск е отложен при условията и по реда на чл. 198б, ал. 3, правото на военнослужещия на ползването му се погасява по давност след изтичане на три години от края на годината, в която е отпаднала причината за неползването му.“\n \n§ 46.\n В чл. 201 се правят следните изменения и допълнения:\n \n1. В ал. 1 т. 2 се отменя.\n \n2. Създава се нова ал. 2:\n \n„(2) Военнослужещите имат право на платен отпуск в размер на 15 календарни дни при раждане или осиновяване на дете, когато майката и бащата се намират в брак или живеят в едно домакинство – от датата на изписването на детето от лечебното заведение или от датата на осиновяването.“\n \n3. Досегашната ал. 2 става ал. 3 и в нея думите „ал. 1“ се заменят с „ал. 1 и 2“.\n \n§ 47.\n В чл. 202, ал. 1, т. 2 думите „два дни след него“ се заменят с „два работни дни непосредствено след него; когато денят на събитието съвпада със седмичната почивка, отпускът се ползва в първите три работни дни след нея“.\n \n§ 48.\n В чл. 202а, ал. 1, изречение първо след думите „на страната“ се добавят думите „с продължителност, не по-малка от 90 дни“ и след тях се поставя запетая.\n \n§ 49.\n В чл. 204 се правят следните изменения и допълнения:\n \n1. Досегашният текст става ал. 1.\n \n2. Създава се ал. 2:\n \n„(2) Когато по силата на нормативен акт от определена дата се увеличават възнагражденията на военнослужещите и това увеличение не е включено в размера на брутното възнаграждение по ал. 1, се извършват съответните преизчисления на среднодневното брутно възнаграждение и разликата се доплаща.“\n \n§ 50.\n В чл. 205а ал. 1 се изменя така:\n \n„(1) Съпругът/съпругата-военнослужещ на дългосрочно командирован служител при условията и по реда на Закона за дипломатическата служба по време на задграничния мандат на служителя, както и съпругът/съпругата-военнослужещ на командирован по реда на Закона за отбраната и въоръжените сили на Република България служител на длъжност в международна организация или в друга международна инициатива извън територията на страната, по време на командировката на служителя има право на неплатен отпуск.“\n \n§ 51.\n Създава се чл. 205б:\n \n„Чл. 205б. (1) Съпругът/съпругата на командирован военнослужещ на длъжност в международна организация или друга международна инициатива извън територията на страната има право на неплатен отпуск по време на командировката на военнослужещия, когато работи в държавната или в общинската администрация в Република България, в организации на бюджетна издръжка или в търговски дружества с над 50 на сто държавно или общинско участие, както и в търговски дружества със златна акция на държавата.\n \n(2) Времето на ползване на неплатен отпуск от съпруга/съпругата по ал. 1 се признава за трудов или служебен стаж.\n \n(3) Вноските за здравно осигуряване на съпруга/съпругата по ал. 1 за времето, през което са в неплатен отпуск, са за тяхна сметка.“\n \n§ 52.\n Член 207 се изменя така:\n \n„Чл. 207. (1) Отпуските се ползват след писмено разрешение от съответния командир, началник или от оправомощени от тях длъжностни лица.\n \n(2) Отпуските при временна неработоспособност, поради бременност и раждане и при осиновяване на дете до 5-годишна възраст или за отглеждане на дете до 2-годишна възраст се ползват на основание болничен лист, съответно подадено по нормативноустановените условия и ред заявление, и след уведомяване на съответния командир или началник.“\n \n§ 53.\n Член 208 се изменя така:\n \n„Чл. 208. Редът за разрешаване и ползване на отпуските, за тяхното отлагане и прекъсване се определя с правилника за прилагане на закона.“\n \n§ 54.\n Член 210 се изменя така:\n \n„Чл. 210. Военнослужещите имат право на минимална непрекъсната междудневна почивка от 12 часа и минимална непрекъсната междуседмична почивка с продължителност 36 часа. Когато почивката не може да се ползва поради служебни причини, на военнослужещите се предоставя съответна почивка във време, определено от командира или началника, доколкото друго не е предвидено в този закон.“\n \n§ 55.\n В чл. 215 се правят следните изменения и допълнения:\n \n1. В ал. 1 накрая се поставя запетая и се добавя „назначен на основна командна или материално отговорна длъжност“.\n \n2. В ал. 5 думите „основното месечно възнаграждение на замествания“ се заменят с „месечното възнаграждение за длъжността и притежаваното военно звание на замествания военнослужещ“.\n \n§ 56.\n В чл. 216 се правят следните изменения и допълнения:\n \n1. Алинея 1 се изменя така:\n \n„(1) Военнослужещите имат право на допълнително възнаграждение при временно изпълнение на задълженията на вакантна основна командна или материално отговорна длъжност в размер 25 на сто от месечното възнаграждение за вакантната длъжност и притежаваното от военнослужещия военно звание.“ \n \n2. Създава се ал. 4:\n \n„(4) За времето на изпълнение на задълженията на вакантната длъжност военнослужещият продължава да изпълнява и задълженията на основната си длъжност.“\n \n§ 57.\n В чл. 226з, ал. 1 след думата „курсантите“ се добавя „и колежаните“.\n \n§ 58.\n В чл. 226к, изречение първо след думата „военнослужещ“ се поставя запетая и се добавя „курсант или колежанин“, а в изречение второ след думата „военнослужещия“ се поставя запетая и се добавя „курсанта или колежанина“.\n \n§ 59.\n В чл. 227 се правят следните изменения:\n \n1. Алинея 6 се изменя така:\n \n„(6) Алинеи 1 и 5 не се прилагат при освобождаване от военна служба:\n \n1. поради налагане на дисциплинарно наказание „уволнение“;\n \n2. поради установяване на несъвместимост по чл. 188;\n \n3. поради установяване на конфликт на интереси по Закона за противодействие на корупцията с влязъл в сила акт;\n \n4. на основание чл. 163 преди изтичането на първоначалния срок на военната служба по чл. 142, ал. 5, чл. 143, ал. 1 и чл. 144, ал. 3;\n \n5. поради отказ на военнослужещия да подаде документи за проучване при условията и по реда на Закона за защита на класифицираната информация преди изтичането на първоначалния срок на военната служба по чл. 142, ал. 5, чл. 143, ал. 1 и чл. 144, ал. 3.“\n \n2. В ал. 7 думите „ал. 1 – 6“ се заменят с „ал. 1 – 5“.\n \n3. В ал. 8 думите „ал. 1 – 7“ се заменят с „ал. 1 – 5 и 7“.\n \n§ 60.\n В чл. 233 се създава ал. 1а:\n \n„(1а) Установяването на характера и степента на телесните повреди по ал. 1 се осъществява от военномедицинските органи.“\n \n§ 61.\n Създава се чл. 233а:\n \n„Чл. 233а. (1) При тежка телесна повреда, причинена при или по повод на подготовката им за изпълнение на военната служба, на службата в други министерства и ведомства като професия, на курсантите и колежаните се изплаща еднократно парично обезщетение в десеткратния размер на базата за определяне на размера на основното месечно възнаграждение за най-ниската длъжност на лицата по чл. 212, ал. 3, т. 2 при условия и по ред, определени с наредбата на министъра на отбраната по чл. 135, ал. 2.\n \n(2) При средна телесна повреда, причинена при или по повод подготовката им за изпълнение на военната служба, на службата в други министерства и ведомства като професия, на курсантите и колежаните се изплаща еднократно парично обезщетение в шесткратния размер на базата за определяне на размера на основното месечно възнаграждение за най-ниската длъжност на лицата по чл. 212, ал. 3, т. 2 при условия и по ред, определени с наредбата на министъра на отбраната по чл. 135, ал. 2.\n \n(3) Установяването на характера и степента на телесните повреди по ал. 1 и 2 се осъществява от военномедицинските органи.\n \n(4) На съпругата (съпруга), децата и родителите на курсант или колежанин, загинал при или по повод подготовката му за изпълнение на военната служба, на службата в други министерства и ведомства като професия, се изплаща еднократно парично обезщетение в дванадесетократния размер на базата за определяне на размера на основното месечно възнаграждение за най-ниската длъжност на лицата по чл. 212, ал. 3, т. 2. Обезщетението се изплаща на всеки правоимащ и получаването му не се смята за приемане на наследство.\n \n(5) Обезщетение по ал. 1, 2 и 4 не се изплаща, ако телесната повреда или смъртта са настъпили по време на ваканция, домашен отпуск, при самоволно отклонение или при умишлено причиняване на увреждането или смъртта.\n \n(6) Лицата по ал. 1, 2 и 4 могат да търсят обезщетение и по общия исков ред. В този случай се дължи разликата между присъдената сума и полученото общо обезщетение от Министерството на отбраната и от застрахователя.\n \n(7) Дължимото обезщетение се намалява, ако пострадалият е допринесъл за увреждането.\n \n(8) За изплатените обезщетения Министерството на отбраната има право на иск срещу лицето, което виновно е причинило увреждането или смъртта, или може да поиска издаване на заповед за изпълнение по реда на чл. 410, ал. 1 от Гражданския процесуален кодекс срещу това лице, когато вината му е установена с влязла в сила присъда.“\n \n§ 62.\n В чл. 234 се правят следните изменения и допълнения:\n \n1. Досегашният текст става ал. 1.\n \n2. Създава се ал. 2:\n \n„(2) Когато по силата на нормативен акт от определена дата се увеличават възнагражденията на военнослужещите и това увеличение не е включено в размера на брутното месечно възнаграждение по ал. 1, се извършват съответните преизчисления на среднодневното брутно възнаграждение и разликата се доплаща.“\n \n§ 63.\n В чл. 239 се правят следните изменения и допълнения:\n \n1. В ал. 1 след думите „провежда в“ се добавя „професионални колежи и“.\n \n2. Алинея 2 се изменя така:\n \n„(2) Войниците (матросите) се обучават за присвояване на първо сержантско (старшинско) звание в професионалните колежи.“\n \n3. В ал. 3 накрая се добавя „и професионалните колежи“.\n \n§ 64.\n В чл. 260, ал. 6 думите „както и в случаите по чл. 260а, ал. 1“ се заличават.\n \n§ 65.\n В чл. 260а се правят следните изменения и допълнения:\n \n1. Алинея 1 се изменя така:\n \n„(1) Курсантите и колежаните, обучавани за нуждите на Министерството на отбраната, отписани от обучение по реда, определен в наредбата на министъра на отбраната по чл. 135, ал. 2, или напуснали по собствено желание, възстановяват разходите за издръжка и обучение по реда, определен в чл. 260, ал. 4 и 6, за периода, в който са били обучавани.“\n \n2. Алинея 2 се изменя така:\n \n„(2) Лицата по ал. 1, отписани от обучение поради слаб успех или напуснали по собствено желание, могат да бъдат приети повторно по ред, определен в наредбата на министъра на отбраната по чл. 135, ал. 2, и не възстановяват разходите за издръжка и обучение по ал. 1.“\n \n3. Алинея 3 се изменя така:\n \n„(3) При повторно отписване от обучение по реда, определен с наредбата на министъра на отбраната по чл. 135, ал. 2, или напуснали по собствено желание, лицата по ал. 2 възстановяват разходите за издръжка и обучение по реда, определен в чл. 260, ал. 4 и 6, за целия период на обучение, в който са били обучавани.“\n \n4. В ал. 4 думите „обучавани за нуждите на Министерството на отбраната“ и запетаите пред и след тях се заличават.\n \n5. Създава се ал. 7:\n \n„(7) Курсантите и колежаните, обучавани за нуждите на други министерства и ведомства, отписани от обучение по реда, определен с наредбата на министъра на отбраната по чл. 135, ал. 2, или напуснали по собствено желание, възстановяват разходите за издръжка и обучение по реда, определен в чл. 260, ал. 4 и 6, за периода, в който са били обучавани, пропорционално на Министерството на отбраната и на съответното министерство или ведомство.“\n \n§ 66.\n В чл. 285а, изречение второ думата „висша“ се заличава.\n \n§ 67.\n Създава се чл. 290в:\n \n„Чл. 290в. (1) Съпругът/съпругата на цивилен служител, командирован на длъжност в международна организация или в друга международна инициатива извън територията на страната, има право на неплатен отпуск по време на командировката на цивилния служител, когато работи в държавната или в общинската администрация в Република България, в организации на бюджетна издръжка или в търговски дружества с над 50 на сто държавно или общинско участие, както и в търговски дружества със златна акция на държавата.\n \n(2) Времето на ползване на неплатен отпуск от съпруга/съпругата по ал. 1 се признава за трудов или служебен стаж.\n \n(3) Вноските за здравно осигуряване на съпруга/съпругата по ал. 1 за времето, през което са в неплатен отпуск, са за тяхна сметка.“\n \n§ 68.\n В чл. 296, ал. 1, т. 1 думите „определената месечна заплата за длъжност по чл. 295, ал. 2 за всяка година трудов стаж“ се заменят с „основната месечна заплата по чл. 295, ал. 3 за всяка година придобит трудов стаж и професионален опит“.\n \n§ 69.\n В чл. 297, ал. 1, изречение първо думите „чл. 296, ал. 1“ се заменят с „трудово правоотношение в Министерството на отбраната, структурите на пряко подчинение на министъра на отбраната и Българската армия, за които не се прилагат Законът за държавния служител и чл. 107а от Кодекса на труда“ и след тях се поставя запетая.\n \n§ 70.\n В чл. 328, ал. 1, т. 1 след думата „военнослужещите“ се поставя запетая и се добавя „курсантите, колежаните“.\n \n§ 71.\n В допълнителните разпоредби се правят следните изменения и допълнения:\n \n1. В § 1:\n \nа) в т. 1в след думите „Държавна агенция „Разузнаване“ се поставя запетая и се добавя „Държавна агенция „Технически операции“;\n \nб) точка 2 се изменя така:\n \n„2. „Тежко материално положение“ е това материално положение, при което лице по чл. 226з и чл. 298а, ал. 1 не може или е затруднено да осигури основните си жизнени потребности и/или на членовете на неговото семейството, когато:\n \nа) средноаритметичният месечен доход на всеки член на семейството за предходните 6 месеца е по-нисък или равен на линията на бедност, определена с акт на Министерския съвет, или\n \nб) са налице по-високи доходи от тези по буква „а“, но поради направени разходи във връзка с трайно увреждане или установена трайно намалена работоспособност на лицето или на член на неговото семейство или загуба на имущество по независещи от лицето причини, разполагаемият доход на член на семейството за предходните 6 месеца е по-нисък или равен на линията на бедност, определена с акт на Министерския съвет.“;\n \nв) точка 5 се изменя така:\n \n„5. „Оперативна готовност“ е подготвеността на формированията и структурите за изпълнение на плановете за операции на въоръжените сили.“;\n \nг) създава се т. 8а:\n \n„8а. „Загинали или претърпели телесна повреда курсанти или колежани при подготовката им за изпълнение на военна служба, на службата в други министерства и ведомства като професия“ са случаи, при които смъртта или телесната повреда е настъпила при действия или бездействия, които образуват съдържанието на подготовката на курсантите или колежаните за изпълнение на военната служба, съответно на службата в други министерства и ведомства като професия или конкретно поставена задача.“;\n \nд) създава се т. 9а:\n \n„9а. „Загинали или претърпели телесна повреда курсанти или колежани по повод на подготовката им за изпълнение на военната служба, на службата в други министерства и ведомства като професия“ са случаи, при които смъртта или телесната повреда са настъпили при действия или бездействия, които не са елемент от съдържанието на подготовката на курсантите или колежаните за изпълнение на военната служба, съответно на службата в други министерства и ведомства като професия, но я предхождат или следват по време и са в пряка причинна връзка с нея.“;\n \nе) създават се т. 36, 37, 38, 39 и 40:\n \n„36. „Домашен отпуск“ са случаи на отсъствие на курсантите или колежаните от учебни занятия, различни от ваканция, които са регламентирани в наредбата на министъра на отбраната по чл. 135, ал. 2 и са свързани с отсъствие поради здравословни причини, установени от медицински органи, изпълнение на граждански, обществени и други техни задължения.\n \n37. „Основна командна длъжност“ е командир/началник/ръководител на взвод, рота, батарея, батальон, дивизион, ескадрила, полк, бригада, база или друга структура от Министерството на отбраната, структурите на пряко подчинение на министъра на отбраната и Българската армия, която е организационно и/или икономически обособена.\n \n38. „Материално отговорна длъжност“ е длъжността, заемана от лица, които съхраняват, разходват или отчитат обществени парични или материални ценности.\n \n39. „Войскови район“ е специална охраняема територия с находящите се в нея сгради и съоръжения, която е предназначена за разполагане на едно или няколко войскови формирования, въоръжение, техника или материални средства на въоръжените сили на Република България.\n \n40. „Възпиране“ е комплекс от дейности, провеждани от мирно време, целящи убеждаване на потенциален агресор, че негативните последици и загубите от негови евентуални агресивни действия биха надвишили многократно възможните ползи за него.“\n \n2. Създава се § 1б:\n \n„§ 1б. Този закон въвежда изисквания на Директива 2003/88/ЕО на Европейския парламент и на Съвета от 4 ноември 2003 г. относно някои аспекти на организацията на работното време.“\n \n§ 72.\n В § 108 от преходните и заключителните разпоредби на Закона за изменение и допълнение на Закона за отбраната и въоръжените сили на Република България (ДВ, бр. 98 от 2016 г.) думите „и чл. 144, ал. 4“ се заличават.\n \n§ 73.\n Параграф 7 от преходните и заключителните разпоредби на Закона за изменение и допълнение на Закона за отбраната и въоръжените сили на Република България (ДВ, бр. 38 от 2020 г.) се отменя.\n \nПреходни и заключителни разпоредби\n \n§ 74.\n До издаването на акта по чл. 94, ал. 3 се прилага издадената преди влизането в сила на този закон съвместна инструкция по чл. 94, ал. 2, доколкото не противоречи на този закон.\n \n§ 75.\n Наредбата по чл. 135, ал. 2 се издава от министъра на отбраната в 6-месечен срок от влизането в сила на този закон, като до издаването й се прилагат издадените правилници за устройството и дейността на висшите военни училища и на професионалните колежи, доколкото не противоречат на този закон.\n \n§ 76.\n Военнослужещите, които към датата на влизането в сила на този закон имат неизползван платен годишен отпуск по чл. 197, ал. 1 и 2 от предходни календарни години, запазват правото си да го използват или да получат парично обезщетение при освобождаване от военна служба.\n \n§ 77.\n В Кодекса за социално осигуряване (обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г., бр. 2, 16, 27, 66, 67, 70, 79 и 82 от 2024 г., бр. 25 от 2025 г.; Решение № 6 на Конституционния съд от 2025 г. – бр. 48 от 2025 г.; изм. бр. 49 и 54 от 2025 г.) в чл. 4, ал. 7 след думите „по време на задграничния му мандат“ се поставя запетая и се добавя „както и на командирован по реда на Закона за отбраната и въоръжените сили на Република България служител на длъжност в международна организация или в друга международна инициатива извън страната, за времето през което е пребивавал в чужбина по време на командировката“.\n \n§ 78.\n В Закона за здравното осигуряване (обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г.; Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г., бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84 и 106 от 2023 г., бр. 13 и 16 от 2024 г.; Решение № 6 на Конституционния съд от 2024 г. – бр. 36 от 2024 г.; изм., бр. 39 и 85 от 2024 г. и бр. 25, 27, 52 и 64 от 2025 г.) в чл. 40, ал. 3, т. 2 след думата „възраст“ се добавя „курсантите и колежаните по Закона за отбраната и въоръжените сили на Република България, както“.\n \n§ 79.\n В Закона за Министерството на вътрешните работи (обн., ДВ, бр. 53 от 2014 г.; изм., бр. 98 и 107 от 2014 г., бр. 14, 24, 56 и 61 от 2015 г., бр. 81, 97, 98 и 103 от 2016 г., бр. 13 от 2017 г.; Решение № 4 на Конституционния съд от 2017 г. – бр. 26 от 2017 г.; изм., бр. 58, 97 и 103 от 2017 г., бр. 7 и 10 от 2018 г.; Решение № 10 на Конституционния съд от 2018 г. – бр. 48 от 2018 г.; изм., бр. 55 и 77 от 2018 г., бр. 7, 17, 34 и 58 от 2019 г., бр. 60 и 85 от 2020 г., бр. 20 от 2021 г., бр. 22, 56 и 62 от 2022 г., бр. 48, 67 и 84 от 2023 г., бр. 18, 19, 33 и 70 от 2024 г. и бр. 52 от 2025 г.) се правят следните изменения и допълнения:\n \n1. В чл. 50а, ал. 1 се създава т. 4а:\n \n„4а. провежда обучение на служители от други министерства и държавни институции въз основа на подписано споразумение между министъра на вътрешните работи и съответния министър или ръководител на институцията;“.\n \n2. В чл. 172, ал. 2 думите „или с оправомощено от него длъжностно лице“ се заменят с „и министъра на отбраната или с оправомощени от тях длъжностни лица“.\n \n3. В чл. 174:\n \nа) алинея 2 се изменя така: \n \n„(2) Курсантите по чл. 156, ал. 3, отписани от обучение по реда, определен с наредбата на министъра на отбраната по чл. 135, ал. 2 от Закона за отбраната и въоръжените сили на Република България, напуснали по собствено желание по време на обучението, както и отказали след дипломиране да заемат съответната длъжност, възстановяват разходите за издръжка и обучение за периода, за който са били обучавани, пропорционално на Министерството на вътрешните работи и на Министерството на отбраната.“;\n \nб) в ал. 4 след думите „Разходите по ал. 1“ се добавя „и 2“;\n \nв) в ал. 5 след думите „Разходите по ал. 1“ се добавя „и 2“.\n \n§ 80.\n В Закона за електронните съобщения (обн., ДВ, бр. 41 от 2007 г.; изм., бр. 109 от 2007 г., бр. 36, 43 и 69 от 2008 г., бр. 17, 35, 37 и 42 от 2009 г.; Решение № 3 на Конституционния съд от 2009 г. – бр. 45 от 2009 г.; изм. и доп., бр. 82, 89 и 93 от 2009 г., бр. 12, 17, 27 и 97 от 2010 г., бр. 105 от 2011 г., бр. 38, 44 и 82 от 2012 г., бр. 15, 27, 28, 52, 66 и 70 от 2013 г., бр. 11, 53, 61 и 98 от 2014 г., бр. 14 от 2015 г.; Решение № 2 на Конституционния съд от 2015 г. – бр. 23 от 2015 г.; изм., бр. 24, 29, 61 и 79 от 2015 г., бр. 50, 95, 97 и 103 от 2016 г., бр. 58, 85 и 101 от 2017 г., бр. 7, 21, 28, 77 и 94 от 2018 г., бр. 17, 47, 74, 94 и 100 от 2019 г., бр. 28, 51, 62 и 69 от 2020 г.; Решение № 15 на Конституционния съд от 2020 г. – бр. 101 от 2020 г.; изм., бр. 105 от 2020 г., бр. 20 от 2021 г., бр. 15 и 32 от 2022 г., бр. 58 и 84 от 2023 г., бр. 41, 70 и 79 от 2024 г. и бр. 35 и 61 от 2025 г.) в чл. 301, ал. 3 думите „и по чл. 20 – 22 от Закона за Националната служба за охрана“ се заменят с „по чл. 20 – 22 от Закона за Националната служба за охрана и по чл. 56, т. 10 от Закона за отбраната и въоръжените сили на Република България“, а думите „на служба „Военна полиция“ и на Националната служба за охрана“ се заменят с „на Националната служба за охрана, на Служба „Военна полиция“ и на останалите структури от въоръжените сили по чл. 50 от Закона за отбраната и въоръжените сили на Република България“.\n \n§ 81.\n В Закона за военноинвалидите и военнопострадалите (обн., ДВ, бр. 27 от 2005 г.; изм., бр. 88 от 2005 г., бр. 110 от 2008 г., бр. 35 от 2009 г., бр. 16 от 2010 г., бр. 23 от 2011 г., бр. 20 от 2012 г., бр. 54 от 2014 г., бр. 24, 100 и 101 от 2019 г. и бр. 109 от 2020 г.) се правят следните изменения и допълнения:\n \n1. В чл. 3, ал. 1 след думите „висшите военни училища“ се поставя запетая и се добавя „колежаните по Закона за отбраната и въоръжените сили на Република България“.\n \n2. В чл. 4, т. 1 накрая се добавя „и колежаните по Закона за отбраната и въоръжените сили на Република България“.\n \n3. В чл. 18 думите „20 на сто от гарантирания минимален доход“ се заменят с „3 на сто от размера на линията на бедност за съответната година, определена с постановление на Министерския съвет“.\n \n4. В чл. 22, ал. 1 думите „500 лв.“ се заменят с „две минимални работни заплати за страната“.\n \n§ 82.\n В Закона за въвеждане на еврото в Република България (обн., ДВ, бр. 70 от 2024 г.; изм., бр. 25, 49, 63 и 65 от 2025 г.) в § 30 от преходните и заключителните разпоредби се правят следните изменения и допълнения:\n \n1. Създава се нова т. 1:\n \n„1. В чл. 142, ал. 2, т. 1, буква „з“ думите „равностойността им в лева“ се заменят с „равностойността им в евро“.“\n \n2. Досегашните т. 1, 2 и 3 стават съответно т. 2, 3 и 4.\n \n§ 83.\n Законът влиза в сила от 1 януари 2026 г. с изключение на § 29, т. 1, буква „б“, подточка „вв“ относно чл. 142, ал. 2, т. 1, буква „з“ и § 31, които влизат в сила от деня на обнародването му в „Държавен вестник“.\n \nЗаконът е приет от 51-вото Народно събрание на 30 октомври 2025 г. и на 19 ноември 2025 г. и е подпечатан с официалния печат на Народното събрание.\n \nПредседател на Народното събрание: \nРая Назарян\n \n6704"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166359",
    "meta": [],
    "text": "УКАЗ № 238\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Протокола за изменение на Конвенцията за престъпленията и някои други действия, извършвани на борда на въздухоплавателните средства, приет на 4 април 2014 г. в Монреал, приет от 51-вото Народно събрание на 19 ноември 2025 г.\nИздаден в София на 24 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Протокола за изменение на Конвенцията за престъпленията и някои други действия, извършвани на борда на въздухоплавателните средства, приет на 4\n \nаприл 2014 г. в Монреал\nЧлен единствен.\n Ратифицира Протокола за изменение на Конвенцията за престъпленията и някои други действия, извършвани на борда на въздухоплавателните средства, приет на 4 април 2014 г. в Монреал.\nЗаконът е приет от 51-вото Народно събрание на 19 ноември 2025 г. и е подпечатан с официалния печат на Народното събрание.\nЗа председател на Народното събрание: \nКостадин Ангелов\n6672"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166462",
    "meta": [],
    "text": "УКАЗ № 237\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между Изпълнителна агенция „Проучване и поддържане на р. Дунав“, Република България, и Речна администрация за Долен Дунав – Галац, Румъния, за съвместно възлагане на обществени поръчки по проект „Подобряване на условията за корабоплаване в общия българо-румънски участък на р. Дунав – FAST Danube 2“, приет от 51-вото Народно събрание на 19 ноември 2025 г.\nИздаден в София на 24 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението между Изпълнителна агенция „Проучване и поддържане на р. Дунав“, Република България, и Речна администрация за Долен Дунав – Галац, Румъния, за съвместно възлагане на обществени поръчки по проект „Подобряване на условията за корабоплаване в общия българо-румънски участък на р. Дунав – FAST Danube 2“\nЧлен единствен.\n Ратифицира Споразумението между Изпълнителна агенция „Проучване и поддържане на р. Дунав“, Република България, и Речна администрация за Долен Дунав – Галац, Румъния, за съвместно възлагане на обществени поръчки по проект „Подобряване на условията за корабоплаване в общия българо-румънски участък на р. Дунав – FAST Danube 2“, подписано на 24 април 2025 г. в София.\nЗаконът е приет от 51-вото Народно събрание на 19 ноември 2025 г. и е подпечатан с официалния печат на Народното събрание.\nЗа председател на Народното събрание: \nКостадин Ангелов\n6671"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166721",
    "meta": [],
    "text": "УКАЗ № 223\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за административното регулиране на икономическите дейности, свързани с нефт и продукти от нефтен произход, приет от 51-вото Народно събрание на 7 ноември 2025 г., повторно приет на 13 ноември 2025 г.\nИздаден в София на 13 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за административното регулиране на икономическите дейности, \nсвързани с нефт и продукти от нефтен произход\n(обн., ДВ, бр. 62 от 2018 г.; изм., бр. 13, 17 и 83 от 2019 г., бр. 9, 28, 44 и 51 от 2020 г., бр. 15 от 2021 г., бр. 102 от 2022 г., бр. 8, 86 и 102 от 2023 г. и бр. 70 от 2024 г.)\n§ 1. \nВ чл. 4 ал. 3 се изменя така:\n„(3) Индивидуалните административни актове на министъра на икономиката и индустрията, издавани по реда на този закон, подлежат на обжалване по реда на Административнопроцесуалния кодекс, с изключение на тези по глава четвърта „а“.“\n§ 2. \nВ чл. 27а, ал. 3, изречение първо накрая се поставя запетая и се добавя „както и в лице, извършващо съхраняване, транспорт или търговия на едро и дребно с нефт и продукти от нефтен произход“.\n§ 3. \nВ чл. 27б се правят следните изменения:\n1. Алинея 2 се отменя.\n2. В ал. 3 т. 2 и 3 се изменят така: \n„2. не е съпруг на лице, участващо в управлението или в надзорен орган на лице, опериращо критична инфраструктура, както и на лице, извършващо съхраняване, транспорт или търговия на едро и дребно с нефт и продукти от нефтен произход, и да няма родство с тях по права линия, по съребрена линия – до шеста, а по сватовство – до трета степен;\n3. не се намира с лицето, опериращо критична инфраструктура, както и с лицето, извършващо съхраняване, транспорт или търговия на едро и дребно с нефт и продукти от нефтен произход, в отношения, които пораждат основателно съмнение за неговото безпристрастие;“.\n3. Алинея 4 се отменя.\n§ 4. \nВ чл. 27в се правят следните изменения и допълнения:\n1. В ал. 1, т. 1 накрая се добавя „или на лицето, извършващо съхраняване, транспорт или търговия на едро и дребно с нефт и продукти от нефтен произход“.\n2. Създават се нови ал. 3 и 4 и ал. 5, 6, 7, 8 и 9:\n„(3) От датата на назначаване на особения търговски управител от Министерския съвет акционерите, съдружниците и едноличният собственик на капитала на лицето, опериращо критичната инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход, не може да упражняват правото на глас или правата си на едноличен собственик на капитала, както и да се разпореждат с акциите или дяловете си в капитала.\n(4) От датата на вписване на особения търговски управител в търговския регистър и регистъра на юридическите лица с нестопанска цел, същият упражнява в пълен обем правото на глас на акционерите, съдружниците и едноличния собственик на капитала на лицето, опериращо критичната инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход, както и правото им да се разпореждат с акциите или дяловете си в капитала при условията на този закон. Особеният търговски управител може да прави промени в органите на управление на лицето, опериращо критичната инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход, както и да назначава прокурист (прокуристи) в неговите дъщерни дружества.\n(5) Разпоредителни сделки с акциите или дяловете в капитала се извършват след изготвяне на пазарна оценка и при спазване на разпоредбите на глава шеста от Закона за насърчаване на инвестициите. Прехвърлянето се счита за извършено с акта на Министерския съвет за одобряване на купувача и съществените условия на сделката и сключения въз основа на този акт писмен договор между особения търговски управител и приобретателя на акциите или дяловете в капитала.\n(6) В случай че особеният търговски управител извърши разпоредителна сделка с акциите или дяловете в капитала, получената вследствие на тази сделка цена се депозира в специална сметка на разпореждане на министъра на финансите в Българската банка за развитие. Министърът на финансите, ако не е налице нормативна пречка за това и след одобрение от Министерския съвет, разпределя получената цена съобразно вида и размера на прехвърлените права, в срок от шест месеца от постъпване на цената в специалната сметка.\n(7) Особеният търговски управител заявява за вписване в търговския регистър и регистъра на юридическите лица с нестопанска цел обстоятелствата, свързани с промяната на съдружниците или едноличния собственик на капитала и/или в управлението на лицето, опериращо критичната инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход. Особеният търговски управител предприема всички необходими действия за вписване на промяната на акционерите съобразно вида на притежаваните от тях акции, като вписването се извършва въз основа на прехвърлянето, извършено по ал. 5.\n(8) Разпоредителни сделки след назначаване на особения търговски управител от Министерския съвет, извършени от собствениците на капитала на лицето, опериращо критичната инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход, са нищожни.\n(9) Административните актове, издадени по реда на тази глава, договорите, както и вписванията по партидата на лицето, опериращо критичната инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход, в търговския регистър и регистъра на юридическите лица с нестопанска цел по реда на тази глава, не подлежат на спиране, както и на административен и съдебен контрол.“\n3. Досегашната ал. 3 става ал. 10 и се изменя така:\n„(10) Особеният търговски управител няма право да се разпорежда или да отчуждава имущество на дружеството, по отношение на което осъществява оперативен контрол, освен в рамките на дейността по обикновено управление, или да поема финансови задължения от името на лицето, опериращо критична инфраструктура, и на лицето, извършващо съхраняване, транспорт или търговия на едро и дребно с нефт и продукти от нефтен произход, освен в рамките на обикновеното управление и обичайната търговска дейност. Разпореждане или отчуждаване на имущество, или поемане на финансови задължения извън рамките на обикновеното управление и обичайна търговска дейност, се извършват след предварително одобрение от Министерския съвет. Сделките, сключени в нарушение на тази разпоредба, са нищожни.“\n4. Досегашната ал. 4 се отменя.\n§ 5. \nВ § 1 от допълнителната разпоредба се създава т. 18:\n„18. „Обикновено управление“ е съвкупността от действия и сделки, извършвани в рамките на предмета на дейност и съобразно обичайната търговска практика.“\nЗаключителна разпоредба\n§ 6. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 7 ноември 2025 г. и на 13 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6551"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166619",
    "meta": [],
    "text": "УКАЗ № 216\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за здравното осигуряване, приет от 51-вото Народно събрание на 12 ноември 2025 г.\nИздаден в София на 13 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за здравното осигуряване\n(обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г.; Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г., бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84, 87 и 106 от 2023 г., бр. 13 и 16 от 2024 г.; Решение № 6 на Конституционния съд от 2024 г. – бр. 36 от 2024 г.; изм., бр. 39 и 85 от 2024 г. и бр. 25, 27, 52 и 64 от 2025 г.)\nПараграф единствен. \nВ чл. 54 се правят следните изменения и допълнения:\n1. В ал. 1:\nа) думите „по приемане“ се заменят със „за одобряване“;\nб) създава се изречение второ: „В процеса на преговори относно дейностите, включени в пакета, определен с наредбата по чл. 45, ал. 2, и извършвани от медицински сестри, акушерки и асоциирани медицински специалисти, Българският лекарски съюз кани за участие и представители на Българската асоциация на професионалистите по здравни грижи.“\n2. В ал. 2 думите „по приемане“ се заменят със „за одобряване“.\nЗаконът е приет от 51-вото Народно събрание на 12 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6529"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166681",
    "meta": [],
    "text": "УКАЗ № 218\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Наказателно-процесуалния кодекс, приет от 51-вото Народно събрание на 12 ноември 2025 г.\nИздаден в София на 13 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Наказателно-процесуалния кодекс\n(обн., ДВ, бр. 86 от 2005 г.; изм., бр. 46 и 109 от 2007 г., бр. 69 и 109 от 2008 г., бр. 12, 27, 32 и 33 от 2009 г., бр. 15, 32 и 101 от 2010 г., бр. 13, 33, 60, 61 и 93 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 19, 20, 25 и 60 от 2012 г., бр. 17, 52, 70 и 71 от 2013 г., бр. 21 от 2014 г., бр. 14, 24, 41, 42, 60, 74 и 79 от 2015 г., бр. 32, 39, 62, 81 и 95 от 2016 г., бр. 13, 63 и 101 от 2017 г., бр. 7 и 44 от 2018 г.; Решение № 14 на Конституционния съд от 2018 г. – бр. 87 от 2018 г.; изм., бр. 96 от 2018 г., бр. 7, 16 и 83 от 2019 г., бр. 98, 103 и 110 от 2020 г., бр. 9, 16 и 20 от 2021 г.; Решение № 7 на Конституционния съд от 2021 г. – бр. 41 от 2021 г.; изм., бр. 80 от 2021 г.; Решение № 13 на Конституционния съд от 2021 г. – бр. 85 от 2021 г.; изм., бр. 32 и 62 от 2022 г., бр. 48, 69, 84 и 86 от 2023 г., бр. 18, 36 и 39 от 2024 г. и бр. 61 и 65 от 2025 г.)\n§ 1. \nВ чл. 213б, ал. 2 думата „прекратяване“ се заменя с „отказ от образуване“.\n§ 2. \nВ чл. 243 се правят следните изменения и допълнения:\n1. Алинея 4 се изменя така:\n„(4) Препис от постановлението за прекратяване на наказателното производство се изпраща на обвиняемия, на пострадалия или неговите наследници, на ощетеното юридическо лице, както и на Комисията за противодействие на корупцията, Комисията за отнемане на незаконно придобитото имущество, на Агенцията за държавна финансова инспекция и на Сметната палата – за престъпление по чл. 201, чл. 202, ал. 1 и 2, чл. 203, ал. 1, чл. 219, ал. 3 и 4, чл. 220, 224, 225б, 225в, 254а, чл. 254б, ал. 2, чл. 282, 282а, 283, 283а, 283б, чл. 294, ал. 4 във връзка с ал. 2, чл. 301, 302, 302а, 304, 304а, 304б, 305, 305а, 307 и чл. 387, ал. 3 от Наказателния кодекс, както и за всяко едно друго престъпление, извършено във връзка с изброените по-горе, извършени от лицата по чл. 6, ал. 1 от Закона за противодействие на корупцията, когато тези органи са направили съобщението за извършеното престъпление. Постановлението за прекратяване може да се обжалва пред съответния първоинстанционен съд в седемдневен срок от получаването на преписа.“\n2. В ал. 7 думите „обвиняемия, от неговия защитник, от пострадалия или от неговите наследници, или от ощетеното юридическо лице“ се заменят с „лицата по ал. 4“.\n3. В ал. 10:\nа) думите „обвиняемия или от пострадалия или неговите наследници, или от ощетеното юридическо лице“ се заменят с „лицата по ал. 4“;\nб) изречение трето се заличава.\n4. Създава се нова ал. 11:\n„(11) Главният прокурор може да отмени постановлението за прекратяване на наказателното производство и след изтичането на срока по ал. 10, когато:\n1. законът е приложен неправилно или не е приложен законът, който е трябвало да бъде приложен;\n2. е допуснато съществено нарушение на процесуалните правила;\n3. някои от доказателствата, върху които се основава постановлението, се окажат неистински или с невярно съдържание или не са били събрани по установения за това ред;\n4. прокурор или разследващ орган е извършил престъпление във връзка с участието си в наказателното производство;\n5. се разкрият обстоятелства или доказателства, които не са били известни на прокурора, издал постановлението за прекратяване на наказателното производство, и имат съществено значение за делото;\n6. с решение на Европейския съд по правата на човека е установено нарушение на Конвенцията за защита на правата на човека и основните свободи във връзка със съответното производство;\n7. не са взети всички мерки за разкриване на обективната истина и разследването не е проведено обективно, всестранно и пълно.\nОбстоятелствата по т. 3, 4 и 5 се установяват с влязла в сила присъда, а когато не може да се постанови присъда – чрез разследване.“\n5. Досегашната ал. 11 става ал. 12.\n6. Досегашната ал. 12 става ал. 13 и в нея думите „Алинея 10 не се прилага“ се заменят с „Алинеи 10 и 11 не се прилагат“.\n7. Досегашната ал. 13 става ал. 14 и в нея думите „Алинея 10 не се прилага“ се заменят с „Алинеи 10 и 11 не се прилагат“.\n§ 3. \nВ чл. 244 се правят следните изменения:\n1. Алинея 3 се изменя така:\n„(3) При спиране на наказателното производство прокурорът изпраща препис от постановлението на обвиняемия, на пострадалия или неговите наследници, на ощетеното юридическо лице, както и на Комисията за противодействие на корупцията, Комисията за отнемане на незаконно придобитото имущество, на Агенцията за държавна финансова инспекция и на Сметната палата – за престъпление по чл. 201, чл. 202, ал. 1 и 2, чл. 203, ал. 1, чл. 219, ал. 3 и 4, чл. 220, 224, 225б, 225в, 254а, чл. 254б, ал. 2, чл. 282, 282а, 283, 283а, 283б, чл. 294, ал. 4 във връзка с ал. 2, чл. 301, 302, 302а, 304, 304а, 304б, 305, 305а, 307 и чл. 387, ал. 3 от Наказателния кодекс, както и за всяко едно друго престъпление, извършено във връзка с изброените по-горе, извършени от лицата по чл. 6, ал. 1 от Закона за противодействие на корупцията, когато тези органи са направили съобщението за извършеното престъпление. Постановлението може да се обжалва пред съответния първоинстанционен съд в седемдневен срок от получаването на преписа; в случаите на чл. 25, ал. 1, т. 6 прокурорът уведомява пострадалия или неговите наследници за правата по чл. 80.“\n2. В ал. 5 изречение първо се заличава.\n§ 4. \nВ чл. 248 се правят следните допълнения:\n1. В ал. 1 се създава т. 9:\n„9. налице ли са основания за обединяване или разделяне на делото.“\n2. В ал. 5 се създават т. 5, 6 и 7:\n„5. може да отдели материалите за подсъдим, който не се е явил и за който не е приложима разпоредбата на чл. 269, ал. 3, в отделно дело, което се разпределя на нов съдебен състав, ако това няма да затрудни разкриването на обективната истина;\n6. може да отдели материалите за подсъдим, изпаднал в краткотрайно разстройство на съзнанието, което изключва вменяемостта, или който има друго тежко заболяване, което пречи на провеждането на наказателното производство, в отделно дело, което се разпределя на нов съдебен състав, ако това няма да затрудни разкриването на обективната истина;\n7. може служебно или по искане на някоя от страните да приложи разпоредбата на чл. 41.“\n§ 5. \nВ чл. 368 се правят следните изменения и допълнения:\n1. В ал. 1 след думата „пострадалият“ се добавя „или неговите наследници“.\n2. Алинея 2 се изменя така:\n„(2) Пострадалият или неговите наследници и ощетеното юридическо лице могат да направят искане за ускоряване на разследването, ако е изтекла повече от една година от образуването на досъдебното производство и няма лице, привлечено в качеството на обвиняем. Нови искания могат да се правят след изтичане на шестмесечен срок от произнасянето на прокурора по ал. 3.“\n3. Алинея 3 се изменя така:\n„(3) Искането по ал. 1 и 2 се прави до административния ръководител на съответната прокуратура, който се произнася в едномесечен срок.“\n§ 6. \nВ чл. 396, ал. 1, т. 6 думите „в Държавна агенция „Разузнаване“ се заличават.\nПреходни разпоредби\n§ 7. \n(1) Неприключените наказателни дела, чиято подсъдност се променя с този закон, се разглеждат от съдилищата, в които са били образувани.\n(2) Неприключените досъдебни производства се довършват от органите, пред които са висящи.\n§ 8. \nНаправените искания за ускоряване на разследването по реда на чл. 368, ал. 1 към датата на влизане в сила на този закон се разглеждат по новия ред.\nЗаконът е приет от 51-вото Народно събрание на 12 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6530"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166699",
    "meta": [],
    "text": "УКАЗ № 217\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за енергийната ефективност, приет от 51-вото Народно събрание на 12 ноември 2025 г.\nИздаден в София на 13 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за енергийната ефективност\n(обн., ДВ, бр. 35 от 2015 г.; изм., бр. 105 от 2016 г., бр. 103 от 2017 г., бр. 27, 38 и 83 от 2018 г., бр. 21 от 2020 г., бр. 21 от 2021 г., бр. 86 от 2023 г., бр. 41 от 2024 г. и бр. 47 от 2025 г.)\n§ 1. \nВ чл. 21, ал. 1, т. 2 и ал. 2 навсякъде думите „Фонд „Енергийна ефективност и възобновяеми източници“ се заменят с „Национален фонд за декарбонизация“.\n§ 2. \nВ чл. 43 се правят следните изменения:\n1. В ал. 1 т. 2 се отменя.\n2. В ал. 2:\nа) в текста преди т. 1 думите „с изключение на сгради, предназначени за обществено обслужване от тази категория“ се заличават;\nб) точка 2 се отменя. \n§ 3. \nВ чл. 44 се правят следните изменения и допълнения:\n1. Създава се нова ал. 2:\n„(2) Искането по ал. 1 съдържа:\n1. за лицата по чл. 43, ал. 1:\nа) Единен идентификационен код на лицата, вписани в търговския регистър, като търговците по законодателството на друга държава – членка на Европейския съюз, или на друга държава – страна по Споразумението за Европейското икономическо пространство, или на Конфедерация Швейцария представят съответен документ, издаден от компетентния орган на държавата по регистрация;\nб) списък на персонала от консултанти по енергийна ефективност, включващ трите имена, ЕГН или друг аналогичен номер за чуждестранни лица, специалност, номер, дата и издател на документ за придобито образование и квалификация, а ако те са признати в Република България, се посочват номер, дата и издател на документите за тяхното признаване и придобит стаж по специалността; към списъка се представят документи за придобит стаж, ако същият не е придобит по трудово правоотношение или не е придобит в Република България, и удостоверение за успешно положен изпит за повишаване на квалификацията по чл. 43, ал. 1, т. 3, буква „в“;\n2. за лицата по чл. 43, ал. 2 – номер, дата и издател на документ за придобито образование и квалификация, а ако те са признати в Република България – номер, дата и издател на документите за тяхното признаване и придобит стаж по специалността; към искането се представят документи за придобит стаж, ако същият не е придобит по трудово правоотношение или не е придобит в Република България, и удостоверение за успешно положен изпит за повишаване на квалификацията по чл. 43, ал. 2, т. 5.“\n2. Досегашната ал. 2 става ал. 3 и се изменя така:\n„(3) Към искането по ал. 1 се прилагат:\n1. за лицата по чл. 43, ал. 1 – документи, удостоверяващи обстоятелствата по чл. 43, ал. 1, т. 3, букви „б“ и „в“, като когато средното образование е придобито преди 1 януари 2007 г. или висшето образование е придобито преди 1 януари 2012 г., се предоставя копие от съответната диплома;\n2. за лицата по чл. 43, ал. 2 – документи, които удостоверяват обстоятелствата по чл. 43, ал. 2, т. 4 и 5, като когато средното образование е придобито преди 1 януари 2007 г. или висшето образование е придобито преди 1 януари 2012 г., се предоставя копие от съответната диплома.“\n3. Досегашните ал. 3, 4 и 5 стават съответно ал. 4, 5 и 6.\n4. Досегашната ал. 6 се отменя.\n5. Алинея 7 се изменя така:\n„(7) Срокът на валидност на удостоверението за вписване в регистъра е 5 години. След изтичане на този срок се издава ново удостоверение за вписване след представяне на декларация, че няма промяна в обстоятелствата по ал. 2, или на съответните документи по ал. 3.“\n§ 4. \nВ чл. 45 т. 2 се отменя.\n§ 5. \nВ чл. 46 се правят следните изменения:\n1. Алинея 1 се изменя така:\n„(1) Лицата по чл. 43, ал. 1 и 2 подават в агенцията документите от извършените от тях дейности по чл. 43, ал. 1 и/или 2 в 14-дневен срок от датата на подписване на приемно-предавателен протокол. Документите се подават при условията и по реда на наредбата по чл. 48.“\n2. Алинея 2 се отменя.\n§ 6. \nВ чл. 55 се правят следните изменения:\n1. Алинея 1 се изменя така:\n„(1) Лицата по чл. 43, ал. 1 и 2 и чл. 59, ал. 1 подават в агенцията документите от извършените от тях проверки за енергийна ефективност на отоплителни инсталации, инсталации за комбинирано отопление и вентилация и климатични инсталации в сгради в 14-дневен срок от приключване на дейностите. Документите се подават при условията и по реда на наредбата по чл. 56.“\n2. Алинея 2 се отменя.\n§ 7. \nВ чл. 58 се правят следните изменения:\n1. Алинея 1 се изменя така:\n„(1) Лицата по чл. 59, ал. 1 представят в агенцията документите от извършените от тях обследвания за енергийна ефективност на предприятия, промишлени системи и системи за външно изкуствено осветление в 14-дневен срок от датата на \nподписване на приемно-предавателен протокол. \nДокументите се подават при условията и по реда на наредбата по чл. 57, ал. 6.“\n2. Алинея 2 се отменя.\n§ 8. \nВ чл. 59, ал. 1 т. 2 се отменя.\n§ 9. \nВ чл. 60 се правят следните изменения и допълнения:\n1. Създава се нова ал. 2: \n„(2) Искането по ал. 1 съдържа:\n1. Единен идентификационен код на лицата, вписани в търговския регистър, а търговците по законодателството на друга държава – членка на Европейския съюз, или на друга държава – страна по Споразумението за Европейското икономическо пространство, или на Конфедерация Швейцария представят съответен документ, издаден от компетентния орган на държавата по регистрация;\n2. списък на персонала от консултанти по енергийна ефективност, включващ трите имена, ЕГН или друг аналогичен номер за чуждестранни лица, специалност, номер, дата и издател на документ за придобито образование и квалификация, а ако те са признати в Република България, се посочват номер, дата и издател на документите за тяхното признаване и придобит стаж по специалността; към списъка се представят документи за придобит стаж, ако същият не е придобит по трудово правоотношение или не е придобит в Република България, и удостоверение за успешно положен изпит за повишаване на квалификацията по чл. 59, ал. 1, т. 3, буква „в“.“\n2. Досегашната ал. 2 става ал. 3 и се изменя така:\n„(3) Към искането по ал. 1 се прилагат документи, които удостоверяват обстоятелствата по чл. 59, ал. 1, т. 3, букви „б“ и „в“. В случаите, когато средното образование е придобито преди 1 януари 2007 г. или висшето образование е придобито преди 1 януари 2012 г., се предоставя копие от съответната диплома.“\n3. Досегашните ал. 3, 4 и 5 стават съответно ал. 4, 5 и 6.\n4. Досегашната ал. 6 се отменя.\n5. Алинея 7 се изменя така:\n„(7) Срокът на валидност на удостоверението за вписване в регистъра е 5 години. След изтичане на този срок се издава ново удостоверение за вписване след представяне на декларация, че няма промяна в обстоятелствата по ал. 2 или на съответните документи по ал. 3.“\n§ 10.\n В чл. 67, ал. 2 думите „Фонд „Енергийна ефективност и възобновяеми източници“ се заменят с „Национален фонд за декарбонизация“.\n§ 11.\n В чл. 68, ал. 3, т. 8 думите „Фонд „Енергийна ефективност и възобновяеми източници“ се заменят с „Национален фонд за декарбонизация“.\n§ 12.\n В чл. 69, ал. 1 т. 5 се изменя така:\n„5. управителя на „Национален фонд за декарбонизация“, както и от финансовите посредници;“.\n§ 13.\n В чл. 71, ал. 1, т. 3 думите „Фонд „Енергийна ефективност и възобновяеми източници“ се заменят с „Национален фонд за декарбонизация“.\n§ 14.\n В глава четвърта раздел IV Фонд „Енергийна ефективност и възобновяеми източници“ с чл. 78 – 88 се отменя.\n§ 15.\n В глава четвърта се създава нов раздел IV с нови чл. 78 – 88:\n„Раздел IV\nНационален фонд за декарбонизация\nЧл. 78. (1) Националният фонд за декарбонизация финансира изпълнение на дейности и мерки за повишаване на енергийната ефективност и насърчаване на дейности за производство и потребление на енергия от възобновяеми източници в сгради.\n(2) Националният фонд за декарбонизация, наричан по-нататък „фонда“, е юридическо лице със седалище София.\nЧл. 79. (1) Фондът управлява финансови средства, предоставени за инвестиционни проекти за повишаване на енергийната ефективност и за производство и потребление на енергия от възобновяеми източници, които водят до намаляване на емисиите на парникови газове съобразно приоритетите, заложени в Стратегията за устойчиво енергийно развитие на Република България, в Интегрирания план в областта на енергетиката и климата на Република България и в Дългосрочната национална стратегия за подпомагане обновяването на националния сграден фонд от жилищни и нежилищни сгради до 2050 г., както и за техническа помощ.\n(2) Фондът осъществява своята дейност съгласно този закон и споразуменията с донорите и лицата по чл. 81, ал. 1, т. 3.\n(3) Фондът може да сключва споразумения с финансови посредници за съвместно разработване и прилагане на финансови инструменти за отделни категории сгради, включително кредитни линии и гаранции и/или комбинация от тях за целево финансиране на проекти по ал. 1.\n(4) Фондът осигурява обслужване на едно гише за предоставяне на техническа помощ на заинтересованите лица. \nЧл. 80. В изпълнение на своите цели фондът основава дейността си на следните принципи:\n1. прозрачност и съответствие с насоките и най-добрите практики на Организацията за икономическо сътрудничество и развитие (ОИСР) при управлението на средствата, включително при избора на финансовите посредници чрез прозрачна, отворена и оценяваща резултатите процедура;\n2. равнопоставеност на всички кандидати за финансиране от фонда, включително и от финансовите посредници;\n3. партньорство и сътрудничество с физически и юридически лица – търговци по смисъла на Търговския закон или по смисъла на законодателството на друга държава – членка на Европейския съюз, или на друга държава – страна по Споразумението за Европейското икономическо пространство, или на Конфедерация Швейцария, както и с юридически лица с нестопанска цел за съвместно финансиране на проекти по енергийна ефективност и на проекти за производство на енергия от възобновяеми източници.\nЧл. 81. (1) Средствата на фонда се набират от:\n1. дарения от международни финансови институции, международни фондове и български и чуждестранни физически или юридически лица при спазване разпоредбите на Закона за мерките срещу изпирането на пари и при удостоверяване по място на установяване на липса на данъчни задължения в държава – членка на Европейския съюз, или в друга държава – страна по Споразумението за Европейското икономическо пространство, или в Конфедерация Швейцария;\n2. лихви по текущи сметки или банкови депозити на фонда;\n3. заеми или други финансови инструменти с кредитен характер от международни организации и банки, както и от физически лица и/или от юридически лица, регистрирани като търговци, получени изключително за осъществяване целите на фонда;\n4. вноски по чл. 21, ал. 1, т. 2; \n5. средства от европейски фондове, програми и механизми;\n6. целево предоставени средства от държавния бюджет и други целево предоставени публични средства;\n7. средства от приходите от продажба от търг на квоти по схемата за търговия с емисии на парникови газове от сградния сектор, сектора на автомобилния транспорт и допълнителни сектори, освен ако в друг закон не е предвидено друго. \n8. други постъпления, съответстващи на характера и дейността на фонда.\n(2) Дарителите на средства по ал. 1, т. 1 и държавата за вноските и средствата по ал. 1, т. 4, 6 и 7 получават право на глас в общото събрание на донорите от 1 януари на годината, следваща годината, в която е направено дарението, съответно вноската, предоставени средствата и получени приходите.\n(3) Удостоверения на броя на гласовете в общото събрание на донорите, които дарителят и държавата получават за всеки 1 000,00 лева, даващи право на един глас в общото събрание, се издават от управителния съвет.\n(4) Организации и лица, които предоставят средства по ал. 1, т. 3, 5 и 8, не придобиват правото на глас в общото събрание на донорите.\n(5) Министърът на енергетиката упражнява правата на държавата в общото събрание на донорите.\n(6) Средствата на фонда се съхраняват най-малко в три банки депозитари с лиценз за дейност на територията на страната, определени чрез конкурс.\nЧл. 82. (1) Средствата на фонда се разходват за:\n1. възмездно финансиране на проекти за повишаване на енергийната ефективност;\n2. възмездно финансиране на дейности и проекти за производство и потребление на енергия от възобновяеми източници в сгради;\n3. гаранционна дейност по кредити от финансово-кредитни институции, отпуснати по проекти по т. 1 и 2;\n4. финансови инструменти, включително кредитни линии и гаранции и/или комбинация от двете, за проекти по ал. 2 с включен компонент за безвъзмездно финансиране;\n5. техническа помощ за разработване на проекти и консултации по финансовите инструменти по т. 1 – 4; \n6. издръжка на фонда съгласно годишния бюджет за приходите и разходите, одобрен от управителния съвет и от общото събрание на донорите.\n(2) Фондът финансира проекти за реализиране на мерки за повишаване на енергийната ефективност и за насърчаване на производството и потреблението на енергия от възобновяеми източници при крайното потребление на енергия в жилищни сгради, публични сгради и сгради на търговски дружества, включително чрез структурирани за съответните категории сгради финансови инструменти по ал. 1, т. 4.\n(3) Финансовите инструменти по ал. 1, т. 4 може да се разработват и прилагат от обособени за съответната категория сгради структурни звена на фонда с определена степен на оперативна и финансова самостоятелност или от финансови посредници съгласно сключени споразумения по чл. 79, ал. 3.\n(4) Средствата по ал. 1 се разходват съгласно оперативните правила на фонда. В оперативните правила на фонда се определят инвестиционната стратегия, източниците на финансиране, включително привлечените частни средства, мерките и правилата за изпълнение, финансовите продукти, политиката за управление на риска, крайните получатели, комбинацията от финансови инструменти, безвъзмездното финансиране и техническата помощ, както и допустимите проекти за повишаване на енергийната ефективност и насърчаване на производството и потреблението на енергия от възобновяеми източници в сгради, които водят до намаляване на емисиите на парникови газове.\nЧл. 83. Органи на фонда са:\n1. общо събрание на донорите;\n2. управителен съвет;\n3. управител.\nЧл. 84. (1) Общото събрание на донорите се състои от лицата – донори във фонда.\n(2) Събранието на донорите:\n1. приема правила за организацията на работата и дейността на фонда;\n2. приема оперативните правила по чл. 82, ал. 4;\n3. избира и освобождава членовете на управителния съвет на фонда по чл. 85, ал. 1, т. 7;\n4. взема решение за прекратяване дейността на фонда;\n5. одобрява годишния доклад за дейността на фонда;\n6. решава и други въпроси, предоставени в неговата компетентност със закон.\nЧл. 85. (1) Управителният съвет се състои от 9 членове, както следва:\n1. представител на Министерството на енергетиката, определен от министъра на енергетиката;\n2. представител на Министерството на иновациите и растежа, определен от министъра на иновациите и растежа;\n3. представител на Министерството на регионалното развитие и благоустройството, определен от министъра на регионалното развитие и благоустройството;\n4. представител на Министерството на финансите, определен от министъра на финансите;\n5. изпълнителния директор на агенцията;\n6. представител на Националното сдружение на общините в Република България;\n7. трима, избрани от общото събрание на донорите на фонда, представители на юридически лица с нестопанска цел с дейност в областта на енергийната ефективност и/или енергията от възобновяеми източници, които представители имат съответна техническа експертиза или опит в областта.\n(2) Мандатът на членовете на управителния съвет е 5 години.\n(3) Председател на управителния съвет е представителят на Министерството на енергетиката.\n(4) Член на управителния съвет не може да е физическо лице, включително като представител на юридическо лице, което:\n1. е осъждано за умишлено престъпление от общ характер;\n2. е съпруг или роднина по права или по съребрена линия до четвърта степен и по сватовство до трета степен включително с друг член на управителния съвет на фонда;\n3. работи по служебно правоотношение или по трудов договор в администрацията, с изключение на лицата по ал. 1, т. 1 – 6.\n(5) Когато за член на управителния съвет възникне някое от обстоятелствата по ал. 4, той е длъжен в 7-дневен срок от настъпването на обстоятелството да уведоми председателя на управителния съвет.\n(6) Общото събрание на донорите взема решение за освобождаването на член на управителния съвет при възникване на обстоятелство по ал. 4.\n(7) При освобождаване на член на управителния съвет съгласно ал. 6, както и при определяне на нов представител по ал. 1, т. 1 – 4 и 6 новият член довършва мандата на лицето, на чието място е определен, съответно избран.\n(8) Членовете на управителния съвет по ал. 1, т. 7 се избират съгласно правилата за организацията на работата и дейността на фонда. \nЧл. 86. Управителният съвет осъществява общо ръководство на дейността на фонда и контролира оперативното управление на фонда, като:\n1. изготвя и предлага за приемане от общото събрание правила за организацията на работата и дейността на фонда и оперативните правила по чл. 82, ал. 4;\n2. изготвя и сключва споразумения с донори и лица по чл. 81, ал. 1, т. 3;\n3. приема отчети на управителя на фонда за финансирането на проекти и за предоставянето на гаранции по кредити;\n4. приема годишния отчет за изпълнени проекти за повишаване на енергийната ефективност и насърчаване на производството и потреблението на енергия от възобновяеми източници в сгради, финансирани чрез фонда, и го предоставя в агенцията не по-късно от 31 декември на отчетната година;\n5. одобрява приходите и разходите по бюджета и годишния доклад за дейността на фонда и приема годишния бюджет за следващата календарна година;\n6. избира управителя на фонда и сключва договор с него; \n7. назначава независим финансов одит и приема годишния финансов отчет;\n8. одобрява щатното разписание на фонда и определя възнаграждението на неговите служители;\n9. приема и други мерки, които са необходими за постигане целите на фонда.\nЧл. 87. (1) Управителят на фонда е юридическо лице или обединение на юридически лица.\n(2) Управителният съвет избира управителя чрез конкурсна процедура съгласно правилата за организацията на работата и дейността на фонда и в съответствие с практиките на ОИСР. \n(3) Юридическото лице, както и всяко лице в обединението по ал. 1, следва да:\n1. не е обявено в несъстоятелност;\n2. не е в производство по ликвидация;\n3. не е в производство за обявяване в несъстоятелност;\n4. няма парични задължения към държавата или към община по смисъла на Данъчно-осигурителния процесуален кодекс, установени с влязъл в сила акт на компетентен орган;\n5. отговаря на допълнителни изисквания във връзка с дейността на фонда, посочени в правилата на конкурсната процедура.\n(4) Правоотношенията с управителя на фонда се уреждат с договор за управление съгласно правилата по чл. 84, ал. 2, т. 1, който се подписва от председателя на управителния съвет. В договора по ал. 1 се уговаря възнаграждението на управителя на фонда, което включва и допълнително възнаграждение, обвързано с постигнатите резултати от дейността по оперативното управление на фонда.\n(5) Мандатът на управителя е 5 години.\nЧл. 88. Управителят на фонда осъществява оперативното управление на фонда, като:\n1. представлява фонда;\n2. изготвя бизнес план и проект на бюджета за приходите и разходите в съответствие с оперативните правила по чл. 82, ал. 4, включително разработва и предлага възможности за привличане на допълнително финансиране, и осигурява изпълнението на одобрения от управителния съвет бюджет;\n3. изготвя необходимата документация за финансиране и гарантиране на проектите в съответствие със закона и сключените споразумения с донорите и лицата по чл. 81, ал. 1, т. 3 и предоставя техническа помощ; разработва нови продукти и осъществява дейност по привличане на нови източници на средства;\n4. изготвя годишен отчет за изпълнени проекти за повишаване на енергийната ефективност и насърчаване на производството и потреблението на енергия от възобновяеми източници в сгради, финансирани чрез фонда, и го предоставя в агенцията не по-късно от 31 декември на отчетната година;\n5. изготвя доклади и други материали за преглед и одобряване от управителния съвет в съответствие с правилата за организацията на работата и дейността на фонда;\n6. публикува на интернет страницата на фонда информацията по чл. 86, т. 3 и 4 и провежда информационната и комуникационната дейност на фонда, включително поддържа активна комуникация със заинтересованите страни; \n7. подписва договорите за финансиране и гарантиране на проекти, сключвани с фонда, и извършва мониторинг и оценка на проектите;\n8. информира периодично управителния съвет за нивото на изпълнение на финансираните проекти;\n9. назначава и освобождава служителите във фонда;\n10. отговаря за опазване имуществото на фонда;\n11. извършва и други дейности съгласно оперативните правила по чл. 82, ал. 4, както и такива, възложени му с решение на управителния съвет.“\n§ 16.\n В чл. 102 думата „списъка“ се заменя с „документите“.\n§ 17.\n В чл. 102а, ал. 1 думата „списъка“ се заменя с „документите“.\n§ 18.\n В чл. 105 думата „списъка“ се заменя с „документите“.\nЗаключителни разпоредби\n§ 19.\n (1) Националният фонд за декарбонизация е правоприемник на дейността, активите, пасивите, архива, както и на другите права и задължения на Фонд „Енергийна ефективност и възобновяеми източници“.\n(2) Трудовите правоотношения на служителите във Фонд „Енергийна ефективност и възобновяеми източници“ се уреждат при условията на чл. 123 от Кодекса на труда.\n§ 20.\n (1) В срок до 30 дни от влизането в сила на този закон министърът на енергетиката свиква първото общо събрание на донорите на Националния фонд за декарбонизация.\n(2) На първото заседание общото събрание на донорите избира членовете на управителния съвет по чл. 85, ал. 1, т. 7 и приема правила за организацията на работата и дейността на фонда.\n(3) Кандидатури за избор на членове на управителния съвет по ал. 2 може да бъдат издигани от всеки член на общото събрание на донорите преди провеждането на заседанието или по време на самото заседание, но не по-късно от началото на гласуването.\n(4) Гласуването за избор на членове на управителния съвет се извършва поотделно за всеки от тримата членове. \n(5) За членове на управителния съвет се избират тримата кандидати, събрали най-много от представените на заседанието гласове.\n(6) В срок до 30 дни от първото заседание на общото събрание управителният съвет изготвя оперативни правила, които се внасят за приемане от общото събрание на следващо заседание.\n§ 21.\n (1) В срок до 30 април 2026 г. управителният съвет избира първия управител на Националния фонд за декарбонизация.\n(2) До избора по ал. 1 функциите на управител на Националния фонд за декарбонизация се изпълняват от председателя на управителния съвет. \n§ 22.\n По изключение от чл. 87, ал. 5 първият управител на Националния фонд за декарбонизация се избира за срок от три години.\n§ 23.\n В Закона за енергията от възобновяеми източници (обн., ДВ, бр. 35 от 2011 г.; изм., бр. 29 и 54 от 2012 г., бр. 15, 59, 68 и 109 от 2013 г., бр. 33 от 2014 г.; Решение № 13 на Конституционния съд от 2014 г. – бр. 65 от 2014 г.; изм., бр. 14, 17, 35, 56 и 100 от 2015 г., бр. 58 от 2017 г., бр. 38 и 91 от 2018 г., бр. 41 и 65 от 2020 г., бр. 9 и 21 от 2021 г., бр. 42 и 102 от 2022 г., бр. 11, 54, 86 и 106 от 2023 г. и бр. 14, 47 и 67 от 2025 г.) се правят следните изменения:\n1. В чл. 17, ал. 1, т. 4 думите „фонд „Енергийна ефективност и възобновяеми източници“ се заменят с „Национален фонд за декарбонизация“.\n2. В чл. 47 се създава ал. 5:\n„(5) По предложение на министъра на икономиката и индустрията, министъра на транспорта и съобщенията и министъра на енергетиката Министерският съвет може да приеме решение, с което да спре за определен период изпълнението на задължение по ал. 1 и съответните задължения по ал. 3 и 4, като се съобразяват целите по чл. 12 и чл. 13:\n1. при невъзможност за доставка на биогорива по ал. 1;\n2. при отпускане за ползване на запаси по Закона за запасите от нефт и нефтопродукти при извънредни ситуации по същия закон.“\n3. В чл. 52, ал. 3, т. 4 думите „Фонд „Енергийна ефективност и възобновяеми източници“ се заменят с „Национален фонд за декарбонизация“.\n4. В чл. 53, ал. 1 т. 6 се изменя така:\n„6. управителя на фонд „Национален фонд за декарбонизация“.\n§ 24.\n В Закона за корпоративното подоходно облагане (обн., ДВ, бр. 105 от 2006 г.; изм., бр. 52, 108 и 110 от 2007 г., бр. 69 и 106 от 2008 г., бр. 32, 35 и 95 от 2009 г., бр. 94 от 2010 г., бр. 19, 31, 35, 51, 77 и 99 от 2011 г., бр. 40 и 94 от 2012 г., бр. 15, 16, 23, 68, 91, 100 и 109 от 2013 г., бр. 1, 105 и 107 от 2014 г., бр. 12, 22, 35, 79 и 95 от 2015 г., бр. 32, 74, 75 и 97 от 2016 г., бр. 58, 85, 92, 97 и 103 от 2017 г., бр. 15, 91, 98, 102, 103 и 105 от 2018 г., бр. 24, 64, 96, 101 и 102 от 2019 г., бр. 18, 28, 38, 69, 104, 107 и 110 от 2020 г., бр. 14 и 21 от 2021 г., бр. 8, 14, 17, 25, 51, 99, 100 и 104 от 2022 г., бр. 66, 86, 102, 106 и 108 от 2023 г., бр. 42, 70 и 72 от 2024 г. и бр. 26 от 2025 г.) в чл. 31, ал. 1 т. 16 се изменя така:\n„16. Национален фонд за декарбонизация;“.\n§ 25.\n В Закона за общинския дълг (обн., ДВ, бр. 34 от 2005 г.; изм., бр. 105 от 2005 г., бр. 30 и 37 от 2006 г., бр. 80 от 2007 г., бр. 93 и 110 от 2008 г., бр. 99 от 2010 г., бр. 35, 93 и 99 от 2011 г., бр. 45 от 2012 г., бр. 15 от 2013 г., бр. 61 от 2015 г., бр. 43 и 98 от 2016 г., бр. 96 и 99 от 2017 г., бр. 66 от 2023 г. и бр. 70 от 2024 г.) в чл. 19а думите „фонд „Енергийна ефективност и възобновяеми източници“ се заменят с „Национален фонд за декарбонизация“.\n§ 26.\n В Закона за данъците върху доходите на физическите лица (обн., ДВ, бр. 95 от 2006 г.; изм. и доп., бр. 52 от 2007 г., бр. 64 и 113 от 2007 г., бр. 28, 43 и 106 от 2008 г., бр. 25, 32, 35, 41, 82, 95 и 99 от 2009 г., бр. 16, 49, 94 и 100 от 2010 г., бр. 19, 31, 35, 51 и 99 от 2011 г., бр. 40, 81 и 94 от 2012 г., бр. 23, 66, 100 и 109 от 2013 г., бр. 1, 53, 98, 105 и 107 от 2014 г., бр. 12, 22, 61, 79 и 95 от 2015 г., бр. 32, 74, 75, 97 и 98 от 2016 г., бр. 58, 63 и 97 от 2017 г., бр. 15, 98, 102 и 105 от 2018 г., бр. 24, 79, 96 и 101 от 2019 г., бр. 14, 18, 28, 38, 60 и 104 от 2020 г., бр. 14 от 2021 г., бр. 14, 17, 52, 100 и 102 от 2022 г., бр. 102 и 106 от 2023 г., бр. 70 от 2024 г. и бр. 26 и 54 от 2025 г.) в чл. 22, ал. 1, т. 1 буква „м“ се изменя така:\n„м) Национален фонд за декарбонизация;“.\n§ 27.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 12 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6528"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166591",
    "meta": [],
    "text": "УКАЗ № 226\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Рамково споразумение за заем в размер на 250 млн. евро между Банката за развитие на Съвета на Европа и Република България, Механизъм за съфинансиране на програми, съфинансирани от Европейския социален фонд плюс през 2021 – 2027 г. програмен период, приет от 51-вото Народно събрание на 6 ноември 2025 г.\nИздаден в \nСофия на 17 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Рамково споразумение за заем в размер на 250 млн. евро между Банката за развитие на Съвета на Европа и Република България, Механизъм за съфинансиране на програми, съфинансирани от Европейския социален фонд плюс през 2021\n – \n2027 г. програмен период\nЧлен единствен.\n Ратифицира Рамково споразумение за заем в размер на 250 млн. евро между Банката за развитие на Съвета на Европа и Република България, Механизъм за съфинансиране на програми, съфинансирани от Европейския социален фонд плюс през 2021 – 2027 г. програмен период, подписано по кореспондентски път на 2 юни 2025 г. в Париж и на 25 юни 2025 г. в София.\nЗаконът е приет от 51-вото Народно събрание на 6 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6432"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166514",
    "meta": [],
    "text": "УКАЗ № 227\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за пазарите на финансови инструменти, приет от 51-вото Народно събрание на 6 ноември 2025 г.\nИздаден в \nСофия на 17 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Закона за пазарите на финансови инструменти\n(обн., ДВ, бр. 15 от 2018 г.; попр., бр. 16 от 2018 г.; изм., бр. 24 и 98 от 2018 г., бр. 17, 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г., бр. 8, 65, 66, 84 и 85 от 2023 г., бр. 70 и 79 от 2024 г. и бр. 49 и 54 от 2025 г.) \n§ 1. \nВ чл. 1, т. 4 думите „т. 1 и 3“ се заменят с „т. 1, 3 и 5“, а думите „участие в лицата по т. 1“ се заменят с „участие в лицата по т. 1 и 5“. \n§ 2. \nВ чл. 3 се правят следните изменения и допълнения:\n1. В ал. 5 думите „чл. 4, 5, 7, 9, 11, чл. 14, параграф 6, чл. 21, 24, 26, 35, 36, параграф 4“ се заменят с „чл. 4, 5, 7, 9, 11, 11a, чл. 14, параграф 6, чл. 21, 21а, 22, 24, 27а, 32а, чл. 35, параграфи 4 и 5, чл. 36“.\n2. В ал. 6 след думите „чл. 16“ се поставя запетая и се добавя „22в, 23 и 25“.\n3. Алинея 7 се изменя така:\n„(7) Уведомяванията и докладванията по Регламент (ЕС) № 600/2014 и Регламент (ЕС) 2019/2033 се извършват до комисията.“\n§ 3. \nВ чл. 5 се правят следните изменения:\n1. В ал. 1:\nа) в т. 4 буква „б“ се изменя така:\n„б) са членове или участници в регулиран пазар или МСТ с изключение на нефинансовите субекти, които изпълняват сделки на място на търговия, когато тези сделки са част от управлението на ликвидността или по обективно измерим начин намаляват рисковете, свързани пряко с търговската дейност или финансовото управление на тези нефинансови субекти или на техните групи;“\nб) в т. 10, буква „а“ думите „Делегиран регламент (ЕС) 2017/592 на Комисията от 1 декември 2016 г. за допълнение на Директива 2014/65/ЕС на Европейския парламент и на Съвета по отношение на регулаторните технически стандарти за критериите за определяне кога дадена дейност се счита за допълнителна към основната стопанска дейност, наричан по-нататък „Делегиран регламент (ЕС) 2017/592“ (OB, L 87/492 от 31 март 2017 г.)“ се заменят с „Делегиран регламент (ЕС) 2021/1833 на Комисията от 14 юли 2021 г. за допълнение на Директива 2014/65/ЕС на Европейския парламент и на Съвета чрез определяне на критериите за това, кога дадена дейност следва да се счита за допълнителна към основната стопанска дейност на групово равнище (OB, L 372/1 от 20 октомври 2021 г.), наричан по-нататък „Делегиран регламент (ЕС) 2021/1833“.\n2. В ал. 7 и 9 думите „Делегиран регламент (ЕС) 2017/592“ се заменят с „Делегиран регламент (ЕС) 2021/1833“.\n3. В ал. 12 след думите „Регламент (ЕС) № 648/2012“ се добавя „на Европейския парламент и на Съвета от 4 юли 2012 г. относно извънборсовите деривати, централните контрагенти и регистрите на транзакции (OB, L 201/1 от 27 юли 2012 г.), наричан по-нататък „Регламент (ЕС) № 648/2012“.\n§ 4. \nВ чл. 9 се правят следните изменения:\n1. В ал. 2 думите „Регламент (ЕС) № 1031/2010 на Комисията от 12 ноември 2010 г. относно графика, управлението и други аспекти на търга на квоти за емисии на парникови газове съгласно Директива 2003/87/ЕО на Европейския парламент и на Съвета за установяване на схема за търговия с квоти за емисии на парникови газове в рамките на Общността (OB, L 302/1 от 18 ноември 2010 г.), наричан по-нататък „Регламент (ЕС) № 1031/2010“ се заменят с „Делегиран регламент (ЕС) 2023/2830 на Комисията от 17 октомври 2023 г. за допълване на Директива 2003/87/ЕО на Европейския парламент и на Съвета чрез определяне на правила относно графика, управлението и други аспекти на търга на квоти за емисии на парникови газове (OВ, L 2023/2830 от 20 декември 2023 г.), наричан по-нататък „Делегиран регламент (ЕС) 2023/2830“.\n2. В ал. 3 думите „Регламент (ЕС) № 1031/2010“ се заменят с „Делегиран регламент (ЕС) 2023/2830“.\n§ 5. \nВ чл. 10 се правят следните изменения и допълнения:\n1. В ал. 1 думите „ал. 2, 3 и 6“ се заменят с „ал. 2, 3 и 7“, а изречение второ се заличава.\n2. В ал. 2 думите „чл. 6, ал. 2, т. 3, 6, 8 и 9“ се заменят с „чл. 6, ал. 2, т. 3 и 6“, а думите „чл. 6, ал. 2, т. 1, 2 или 4“ се заменят с „чл. 6, ал. 2, т. 1, 2, 4, 5 или 7“.\n3. Алинея 6 се отменя.\n4. Създава се нова ал. 7:\n„(7) Инвестиционен посредник, в чийто лиценз е включено извършването на дейности по чл. 6, ал. 2, т. 8 и 9 и не извършва търговия за собствена сметка, трябва да разполага с начален капитал, не по-малък от левовата равностойност на 150 000 евро.“\n§ 6. \nВ чл. 11 ал. 6 се отменя. \n§ 7. \nВ чл. 17, ал. 4 думите „чл. 10, ал. 1 – 6“ се заменят с „чл. 10, ал. 1 – 4 и 7“.\n§ 8. \nВ чл. 24 се правят следните изменения и допълнения:\n1. В заглавието думите „Регламент (ЕС) № 1031/2010“ се заменят с „Делегиран регламент (ЕС) 2023/2830 от инвестиционен посредник“.\n2. В ал. 1 думите „чл. 17, ал. 2“ се заменят с „чл. 5 и 6 от Делегиран регламент (ЕС) 2017/1943“.\n3. В ал. 2, в изречение първо накрая се добавя „на инвестиционния посредник“.\n4. В ал. 7 думите „Регламент (ЕС) № 1031/2010“ се заменят с „Делегиран регламент (ЕС) 2023/2830“.\n§ 9. \nВ чл. 35, ал. 1, т. 1, буква „а“ след думата „сектор“ се поставя запетая и се добавя „включително в обвързани агенти“.\n§ 10.\n В чл. 41 се създава т. 8:\n„8. обвързан агент не започне да извършва дейност до 12 месеца от вписването в регистъра по чл. 30, ал. 1, т. 17 от Закона за Комисията за финансов надзор или не е извършвал дейност на обвързан агент повече от 6 месеца.“\n§ 11.\n В чл. 44, ал. 3 думите „може да извърши“ се заменят с „извършва“, а преди думите „след като“ се добавя „само“.\n§ 12.\n В чл. 49 се правят следните изменения и допълнения:\n1. В ал. 5 след думите „чл. 65“ се поставя запетая и се добавя „чл. 65а“.\n2. Създава се нова ал. 8:\n„(8) Не се счита за предоставяне на услуги или дейност по инициатива на клиента, когато инвестиционен посредник от трета държава, който не е създал клон на територията на Република България, предлага конкретна услуга или дейност на клиенти или потенциални клиенти, включително когато тези услуги са предлагани пряко или чрез субект, действащ от негово име или имащ тесни връзки с него, или от всяко трето лице, действащо от името на такъв субект.“\n3. Досегашните ал. 8, 9, 10, 11 и 12 стават съответно ал. 9, 10, 11, 12 и 13.\n§ 13.\n В чл. 65, ал. 1 се правят следните изменения и допълнения:\n1. В текста преди т. 1 думите „дейността на посредника, както и с рисковете, присъщи за бизнес модела и дейността на посредника“ се заменят с „извършваната от него дейност“.\n2. В т. 9 думите „закона, включително на“ се заличават, а думите „Закона за възстановяване и преструктуриране на кредитни институции и инвестиционни посредници, в т.ч.“ се заменят с „този закон и на актовете по прилагането им, включително“.\n3. В т. 12 след думите „на рисковете“ се добавя „включително на произтичащия от експозициите към централни контрагенти риск от концентрация“, а накрая се добавя „за други субекти, като се вземат предвид изискванията по чл. 7а от Регламент (ЕС) № 648/2012“.\n4. Точка 14 се изменя така:\n„14. прилагането на политики за възнагражденията на лицата, които работят за инвестиционния посредник, като изискванията към политиката за възнагражденията и нейното оповестяване се определят с наредба;“.\n§ 14.\n Създава се чл. 65а:\n„Допълнителни изисквания към вътрешната организация на инвестиционния посредник\nЧл. 65a. (1) Инвестиционният посредник изгражда и поддържа елементите на вътрешната организация по чл. 65, ал. 1, т. 1, 2, 12 и 14, отчитайки рисковете, присъщи за неговите бизнес модел и дейност.\n(2) Системите и механизмите по чл. 65, ал. 1, т. 12 отчитат и рисковете, които инвестиционният посредник поражда или би могъл да породи за други субекти, като се вземат предвид и изискванията по чл. 7а от Регламент (ЕС) № 648/2012.\n (3) Политиките по чл. 65, ал. 1, т. 14 са неутрални по отношение на пола на лицата, които работят за инвестиционния посредник, като същите са съобразени и насърчават разумното и ефективно управление на риска.\n(4) Изискванията на ал. 1 – 3 не се прилагат за инвестиционни посредници, които отговарят на условията за малките и невзаимносвързани инвестиционни посредници, определени в чл. 12, параграф 1 от Регламент (ЕС) 2019/2033. \n(5) Инвестиционните посредници по чл. 9а, ал. 2 в системите и механизмите за установяване, управление, наблюдение, оценка и докладване на рисковете отчитат дългосрочни екологични, социални и управленски рискове.“\n§ 15.\n В чл. 68, ал. 3 и в чл. 69, ал. 2 след думите „чл. 65“ се добавя „и 65а“.\n§ 16.\n В чл. 84 ал. 4 се отменя.\n§ 17.\n В чл. 85 се правят следните изменения:\n1. В заглавието думата „Оповестяване“ се заменя с „Предоставяне“.\n2. В ал. 5 думите „Инвестиционният посредник“ се заменят с „Когато предмет на сделки са финансови инструменти, подлежащи на задължението за търговия по чл. 23 и 28 от Регламент (ЕС) № 600/2014, инвестиционният посредник“.\n3. Алинея 6 и ал. 10, 11, 12 и 13 се отменят.\n§ 18.\n В чл. 86 се правят следните изменения и допълнения:\n1. В ал. 5: \nа) в изречение първо думите „клиента за“ се заменят с „писмено клиента за съществени“; \nб) изречение второ се заличава.\n2. В ал. 7, в изречение второ след думата „извършва“ се добавя „периодично, поне веднъж годишно“ и се поставя запетая, а след думата „промени“ се добавя „в политиката по ал. 1“.\n§ 19.\n В чл. 109 се правят следните изменения и допълнения:\n1. В ал. 1 думите „чл. 65, чл. 69“ се заменят с „чл. 65, 65а, 69 и“. \n2. В ал. 2:\nа) в т. 6 думите „чл. 170 – 179“ се заменят с „чл. 170 – 178“;\nб) създава се т. 8:\n„8. приема правила, гарантиращи спазването на стандартите за качество на данните съгласно чл. 22б от Регламент (ЕС) № 600/2014.“\n§ 20.\n В чл. 113, ал. 2 думите „на Европейския парламент и на Съвета от 4 юли 2012 г. относно извънборсовите деривати, централните контрагенти и регистрите на транзакции (OB, L 201/1 от 27 юли 2012 г.), наричан по-нататък „Регламент (ЕС) № 648/2012“ се заличават.\n§ 21.\n В чл. 118, ал. 1 след думите „чл. 109, ал. 2, т. 2“ се добавя „и 8“.\n§ 22.\n В чл. 168 се правят следните допълнения:\n1. В ал. 1: \nа) в текста преди т. 1 след думата „мерки“ се поставя запетая и се добавя „правила“;\nб) създават се т. 8 и 9:\n„8. за гарантиране спазването на стандартите за качество на данните съгласно чл. 22б от Регламент (ЕС) № 600/2014;\n9. за осигуряване на наличието на поне трима реално активни членове или ползватели, като всеки от тях може да взаимодейства с останалите във връзка с определянето на цената на търгуваните финансови инструменти.“\n2. В ал. 2 след думата „Мерките“ се поставя запетая и се добавя „правилата“.\n§ 23.\n В чл. 173 се правят следните изменения и допълнения:\n1. В ал. 1 след думите „финансов инструмент при“ се добавя „извънредни ситуации или“.\n2. В ал. 2 след думите „ал. 1“ се добавя „и 3“, думите „и при отчитане на нивото на ликвидност за“ се заменят с „които отчитат по подходящ начин ликвидността на“, а думите „така че да се избегнат значителни смущения при надлежното“ се заменят с „като осигуряват избягването на значителни смущения на установения ред за“. \n3. В ал. 3 думата „извънредни“ се заменя с „изключителни“, а думите „параметрите на трансакция“ се заменят с „дадена сделка“.\n4. Създават се ал. 7 и 8:\n„(7) Регулираният пазар оповестява публично на интернет страницата си решенията за спиране или ограничаване на търговията на финансови инструменти по ал. 1 и 3, които включват най-малко описание на обстоятелствата, довели до спирането или ограничаването на търговията, както и основанията и параметрите за вземането на решенията.\n(8) Когато регулираният пазар не вземе решение по ал. 7 въпреки настъпила съществена промяна в цената на даден финансов инструмент или на свързани финансови инструменти, което е довело до извършване на търговия в нарушение на установения ред на един или повече пазари, комисията, съответно заместник-председателят, може да приложи мерките по чл. 276, ал. 1, т. 1, 4, 9 и чл. 278, т. 1 и 2.“\n§ 24.\n В чл. 178 се създава ал. 4:\n„(4) Регулираният пазар може да определи същата стъпка на котиране, която се прилага на място на търговия в трета държава, което е най-относимият пазар по отношение на ликвидността за акции, в съответствие с чл. 23, параграф 1, буква „а“ от Регламент (ЕС) № 600/2014, когато акциите:\n1. имат международен идентификационен код на ценни книжа, издаден извън Европейското икономическо пространство, или \n2. имат международен идентификационен код на ценни книжа, издаден в Европейското икономическо пространство, и се търгуват на място на търговия в трета държава, в местна валута или във валута на държава извън Европейското икономическо пространство.“\n§ 25.\n Член 179 се отменя. \n§ 26.\n В глава четиринадесета в наименованието накрая се добавя „и деривати върху квоти на емисии“.\n§ 27.\n В чл. 198 се правят следните допълнения:\n1. В заглавието накрая се добавя „или деривати върху квоти на емисии“.\n2. В ал. 1:\nа) в текста преди т. 1 след думата „стоки“ се добавя „или деривати върху квоти на емисии“;\nб) в т. 2 след думите „позиции в“ се добавя „деривати върху квоти за емисии или притежаваните позиции в“;\nв) в т. 4 след думата „стока“ се добавя „или дериват върху квоти на емисии“.\n3. В ал. 2 и навсякъде в ал. 3 след думата „стоки“ се добавя „или деривати върху квоти на емисии“.\n§ 28.\n В глава петнадесета в наименованието думите „квоти за емисии“ и запетаята пред тях се заличават.\n§ 29.\n В чл. 200, ал. 1 думите „квоти за емисии“ и запетаята пред тях се заличават.\n§ 30.\n В чл. 201 се правят следните изменения:\n1. В ал. 1 текстът преди т. 1 и т. 1 се изменят така:\n„(1) Инвестиционният посредник, съответно пазарният оператор, който организира място на търговия, на което се търгуват стокови деривати или деривати върху квоти за емисии, и на което не се търгуват опции, в края на работната седмица изготвя седмичен доклад със следното съдържание:\n1. агрегираните позиции, държани от различните категории лица, по различните стокови деривати или деривати върху квоти за емисии;“.\n2. Алинея 2 се изменя така:\n„(2) Когато на мястото на търговия се търгуват и опции, инвестиционният посредник, съответно пазарният оператор изготвя два седмични доклада със съдържанието по ал. 1, в единият от които се изключват опциите.“\n3. В ал. 5 думите „ал. 1 – 4“ се заменят с „ал. 1 и 2 и чл. 200, ал. 1“.\n§ 31.\n В чл. 202, ал. 1 думите „квоти за емисии“ и запетаята пред тях се заличават и думите „и когато е уместно, в стокови деривати или квоти за емисии или техните деривати, търгувани на място на търговия“ и запетаята пред тях се заличават.\n§ 32.\n В чл. 204 се правят следните изменения:\n1. В текста преди т. 1 думите „квоти за емисии“ и запетаята пред тях се заличават.\n2. В т. 5 думите „квоти за емисии и“ се заличават.\n§ 33.\n В чл. 227д, ал. 1 думите „чл. 27, параграф 7, буква „б“ и параграф 8“ се заменят с „чл. 27, параграфи 7 и 8“, а думите „чл. 54, параграф 2 и параграф 6“ се заменят с „чл. 54, параграфи 2, 2а и 6“.\n§ 34.\n В чл. 227з се правят следните изменения и допълнения:\n1. Алинея 1 се изменя така:\n„(1) За издаване на допълнителен лиценз за предоставяне на спомагателни услуги от банков тип от централен депозитар на ценни книжа по чл. 54, параграфи 2 и 2а от Регламент (ЕС) № 909/2014, съответно за разширяване обхвата на издадения лиценз по чл. 56 от Регламент (ЕС) № 909/2014, се подава заявление до комисията съгласно чл. 55, съответно чл. 56, параграф 1 от същия регламент.“\n2. В ал. 2 след думата „заявлението“ се добавя „по ал. 1“, а думата „изискванията“ се заличава.\n3. В ал. 3 думата „разрешението“ се заменя с „допълнителния лиценз“.\n4. Алинея 4 се отменя.\n§ 35.\n Създават се чл. 227з\n2\n и 227з\n3\n:\n„Изисквания към членовете на управителния и на контролния орган на централен депозитар на ценни книжа\nЧл. 227з\n2\n. (1) Членовете на управителния и на контролния орган на централния депозитар на ценни книжа трябва по всяко време да отговарят на изискванията по чл. 27, параграфи 1, 2 и 4 от Регламент (ЕС) № 909/2014 и на актовете по прилагането му.\n(2) Членовете на управителния и на контролния орган на централен депозитар на ценни книжа подлежат на одобряване от комисията преди вписването им в търговския регистър, а физическите лица, представляващи юридически лица, които са членове на управителния или на контролния орган на централен депозитар на ценни книжа, както и всяко лице, което е упълномощено да представлява или да управлява дейността на централен депозитар на ценни книжа, включително физическите лица, представляващи юридически лица, които са упълномощени да представляват централен депозитар на ценни книжа или да управляват неговата дейност, подлежат на одобряване от комисията преди определянето им, съответно преди упълномощаването им. \n(3) За издаване на одобрение по ал. 2 централният депозитар на ценни книжа подава заявление до комисията. Член 15, ал. 3 – 6 се прилагат съответно.\n(4) Към заявлението по ал. 3 централният депозитар на ценни книжа представя данни и документи, определени с Делегиран регламент (ЕС) 2017/392 и с наредба.\n(5) Комисията за финансов надзор отказва издаването на одобрение, ако някое от лицата по ал. 2 или съставът на управителния или контролния орган на централен депозитар на ценни книжа не отговарят на изискванията по чл. 27, параграфи 1, 2 и 4 от Регламент (ЕС) № 909/2014.\nКвалифицирано дялово участие в централен депозитар на ценни книжа\nЧл. 227з\n3\n. (1) Всяко физическо или юридическо лице или лица, действащи съгласувано, които са взели решение за планирано придобиване или увеличаване, прехвърляне или намаляване на квалифицирано дялово участие в централен депозитар на ценни книжа, уведомява предварително писмено комисията. \n(2) Всяко физическо или юридическо лице или лица, действащи съгласувано, които са взели решение за планирано придобиване или увеличаване, не може да придобие или да увеличи квалифицираното си дялово участие в централен депозитар на ценни книжа преди извършването на оценка от комисията.\n(3) Уведомяването по ал. 1 и оценката по ал. 2 се извършват при условията и по реда на чл. 27а и 27б от Регламент (ЕС) № 909/2014 и актовете по прилагането му.\n(4) За квалифицираните дялови участия в централен депозитар на ценни книжа се прилагат съответно чл. 59, ал. 6 – 8 и чл. 60, ал. 1. \n(5) В уведомлението по ал. 1 се посочва участието, което лицата имат или ще имат преди и след придобиването, увеличаването, прехвърлянето или намаляването, както и предоставят други данни и документи, определени с Делегиран регламент (ЕС) 2017/392 и с наредба.“\n§ 36.\n В чл. 227и се създава ал. 4:\n„(4) При извършване на своята дейност централните депозитари на ценни книжа спазват и изискванията на приложимите насоки, приети от ЕОЦКП и ЕБО, за които комисията е взела решение за прилагането им съгласно чл. 13, ал. 1, т. 26 от Закона за Комисията за финансов надзор.“\n§ 37.\n В глава двадесет и първа „б“ в наименованието на раздел II думите „и преструктуриране“ се заличават.\n§ 38.\n Член 227м се отменя.\n§ 39.\n В чл. 227н се правят следните изменения:\n1. Заглавието се изменя така: „Планове за възстановяване и организирана ликвидация“.\n2. В ал. 1 думите „план за възстановяване“ се заменят с „планове за възстановяване и организирана ликвидация“, а думите „чл. 8, параграф 3 от Делегиран регламент (ЕС) 2017/392“ се заменят с „чл. 22а, параграф 2 от Регламент (ЕС) № 909/2014“.\n3. В ал. 2 думите „планът му за възстановяване“ се заменят с „плановете за възстановяване и организирана ликвидация“, а думите „плана за възстановяване или да наложи промяна в него“ се заменят с „плановете за възстановяване и организирана ликвидация или да наложи промяна в тях“.\n4. Алинеи 3 и 4 се отменят.\n5. В ал. 5 навсякъде думите „плана за възстановяване“ се заменят с „плановете за възстановяване и организирана ликвидация“.\n6. В ал. 6 думите „планът за възстановяване има“ се заменят с „плановете за възстановяване и организирана ликвидация имат“, местоимението „му“ се заменя с „им“ и думите „преработен план за възстановяване“ се заменят с „преработени планове за възстановяване и организирана ликвидация“.\n7. В ал. 7 думите „преработения план за възстановяване“ се заменят с „преработените планове за възстановяване и организирана ликвидация“.\n8. В ал. 8 думите „представи преработен план за възстановяване“ се заменят с „представи преработени планове за възстановяване и организирана ликвидация“, думите „представения преработен план“ се заменят с „представените преработени планове“ и думите „плана за възстановяване или пречките за прилагането му“ се заменят с „плановете за възстановяване и организирана ликвидация или пречките за прилагането им“.\n§ 40.\n Членове 227о, 227п и 227р се отменят.\n§ 41.\n В чл. 228, ал. 1, т. 3 след думите „държави членки“ се поставя запетая и се добавя „единият от които е лицензиран в Република България“.\n§ 42.\n В чл. 228б думите „чл. 25, ал. 1, т. 5 и ал. 10“ се заменят с „чл. 25, ал. 1, т. 4 и 5 и ал. 11“.\n§ 43.\n В чл. 228ж, ал. 3 думите „Изискванията по ал. 1 и 2 не се прилагат“ се заменят с „Изискването по ал. 1 не се прилага“.\n§ 44.\n В чл. 230, ал. 4 думите „и чл. 136“ се заменят с „чл. 65а и 136“.\n§ 45.\n В чл. 238, ал. 1 думите „т. 3 и 4“ се заменят с „т. 4 и 5“.\n§ 46.\n В чл. 258, ал. 3 думите „чл. 107, ал. 1“ се заменят с „чл. 257, ал. 1“.\n§ 47.\n В чл. 274, ал. 1, т. 4 накрая се поставя запетая и се добавя „без да се засягат разпоредбите за професионалната тайна“.\n§ 48.\n В чл. 276 се правят следните изменения и допълнения:\n1. В ал. 1:\nа) в т. 5 след думата „освободи“ се добавя „един или повече от членовете на управителния и контролния орган, както и“;\nб) точка 19 се изменя така:\n„19. да разпореди на инвестиционния посредник да използва нетната си печалба за увеличаване на собствения капитал;“\nв) създава се т. 19а:\n„19а. да забрани на инвестиционния посредник или да ограничи плащането на:\nа) дивиденти или разпределянето на капитал под друга форма;\nб) лихва на акционерите или държателите на инструменти на допълнителния капитал от първи ред, като спазването на тази забрана не представлява неизпълнение от страна на инвестиционния посредник по инструментите;“\nг) създава се т. 28:\n„28. да изиска от инвестиционен посредник да намали експозициите си към даден централен контрагент или, в случай на прекомерен риск от концентрация, произтичащ от експозиции към този централен контрагент, да изиска от инвестиционен посредник да преразпредели експозициите по клиринговите си сметки в съответствие с чл. 7а от Регламент (ЕС) № 648/2012.“\n2. В ал. 10 думите „Регламент (ЕС) № 1031/2010“ се заменят с „Делегиран регламент (ЕС) 2023/2830“.\n§ 49.\n В чл. 276б се правят следните изменения:\n1. В заглавието думите „Препоръка за допълнителен“ се заменят с „Допълнително изискване за“.\n2. В ал. 1 думите „да притежава допълнителен собствен капитал в допълнение на собствения капитал, поддържан за покриване на капиталовото изискване по Регламент (ЕС) 2019/2033, както и на“ се заменят с „да разполага със собствен капитал, който надхвърля в достатъчна степен изискванията, установени в този закон, в трета част от Регламент (ЕС) 2019/2033 и наредбата по чл. 11, ал. 7, включително и“.\n§ 50.\n В чл. 276д се правят следните изменения и допълнения:\n1. В ал. 2 накрая се поставя запетая и се добавя „или когато информацията е получена по друг начин“.\n2. В ал. 3 думите „такава информация вече е предоставена на комисията в различна форма или на различно ниво на детайлност, със същото качество и надеждност и комисията може да изготви информация със същото ниво на детайлност, качество и надеждност като информацията, която би била получена като допълнителна“ се заменят с „разполага с информацията във формат или степен на изчерпателност, различни от тези на допълнителната информация, която трябва да бъде докладвана, и ако различният формат или степен на изчерпателност не възпрепятстват комисията да изготви подобна по същество информация“.\n§ 51.\n В чл. 277, ал. 1 думите „Регламент (ЕС) № 1031/2010“ се заменят с „Делегиран регламент (ЕС) 2023/2830“.\n§ 52.\n В чл. 277а, ал. 1 в текста преди т. 1 накрая се поставя запетая и се добавя „или дейността им застрашава стабилното управление на централния депозитар на ценни книжа, както и когато се възпрепятства упражняването на контролна дейност от комисията или от заместник-председателя или са застрашени интересите на инвеститорите“.\n§ 53.\n В чл. 279, ал. 1, 3 и 4 думите „чл. 276, ал. 1, т. 2 – 19, 21 – 27“ се заменят с „чл. 276, ал. 1, т. 2 – 19а, 21 – 28“.\n§ 54.\n В чл. 290 се правят следните изменения и допълнения:\n1. В ал. 1:\nа) в т. 1 думите „член 14, ал. 2, чл. 63, ал. 4“ се заменят с „член 63, ал. 4“;\nб) в т. 2 думите „чл. 229а, чл. 229в, ал. 2 и 3, чл. 229г и чл. 230, ал. 4 и 5“ се заличават;\nв) точка 3 се изменя така:\n„3. член 3, параграфи 1 и 3, чл. 6, чл. 7, параграф 1, ал. 1, чл. 8, параграф 1, чл. 8а, параграфи 1 и 2, чл. 8б, 10, чл. 11, параграф 1, ал. 2, изречение първо, параграф 1а, ал. 2, параграф 1б и параграф 3, ал. 4, чл. 11а, параграф 1, ал. 2, изречение първо и ал. 4, чл. 12, параграф 1, чл. 13, параграфи 1 и 2, чл. 14, параграфи 1 – 3, чл. 15, параграф 1, ал. 1, ал. 2, изречение първо и ал. 3, параграф 2 и параграф 4, изречение второ, чл. 17, параграф 1, изречение второ, чл. 20, параграф 1, 1а и параграф 2, изречение първо, чл. 21, параграфи 1 – 3, чл. 22, параграф 2, чл. 23, параграфи 1 и 2 и чл. 31, параграф 3 от Регламент (ЕС) № 600/2014, се наказва с глоба в размер от 1000 до 3000 лв.;“\nг) в т. 4 думите „чл. 13, чл. 14, ал. 1 и 5, чл. 15, ал. 1, чл. 19, ал. 2“ и думите „чл. 179“ се заличават;\nд) в т. 5 след думите „член 4, параграф 3, ал. 1“ се поставя запетая и се добавя „чл. 5, чл. 21б, параграф 1, чл. 22а, параграфи 1, 5 – 8, чл. 22в, параграф 1“, думите „чл. 27и, параграфи 1 – 4, чл. 28, параграф 1, чл. 28, параграф 2, ал. 1“ се заменят с „чл. 27и, параграфи 1 – 4б, чл. 28, параграф 1“, а след думите „чл. 37, параграфи 1 и 3“ се добавя „и чл. 39а, параграф 1“;\nе) в т. 6 думите „член 11, ал. 1, 2 и 6“ се заменят с „член 11, ал. 1 и 2, чл. 19, ал. 2 и 3“;\nж) създава се нова т. 15:\n„15. член 13, чл. 14, ал. 1, 2 и 5, чл. 15, ал. 1, чл. 65а, чл. 229а, чл. 229в, ал. 2 и 3, чл. 229г и чл. 230, ал. 4 и 5, се наказва с глоба от 5000 до 10 000 лв.“ \n2. В ал. 2:\nа) в т. 1 – 4 и 8 думите „10 000 000 лв.“ се заменят с „9 500 000 лв.“;\nб) в т. 12 думите „20 000 до 40 000“ се заменят с „10 000 до 9 500 000“.\n3. В ал. 7, т. 2 думите „10 000 000 лв.“ се заменят с „9 500 000 лв.“.\n4. В ал. 9, т. 11 думите „от 20 000 до 40 000 лв., а при повторно нарушение – от 40 000 до 80 000 лв.“ се заменят с „от 50 000 лв. до 5 на сто от общия годишен нетен оборот, включително брутните приходи, състоящи се от вземания по лихви и други подобни доходи, доходи от акции и други ценни книжа с променлива или фиксирана доходност, както и начислените на лицето комисиони или такси за предходната финансова година, а при повторно нарушение се налага имуществена санкция от 100 000 лв. до 10 на сто от общия годишен нетен оборот, включително брутните приходи, състоящи се от вземания по лихви и други подобни доходи, доходи от акции и други ценни книжа с променлива или фиксирана доходност, както и начислените на лицето комисиони или такси за предходната финансова година; когато лицето е дъщерно дружество, съответният брутен приход е брутният приход от консолидирания отчет на крайното предприятие майка за предходната финансова година“.\n5. Създава се нова ал. 13:\n„(13) Когато стойността на реализираната печалба или избегнатите загуби в резултат на нарушение по ал. 1, т. 15 може да бъдат определени, на юридическото лице се налага имуществена санкция до двойния размер на получената печалба или избегнатите загуби вследствие на нарушението, но не по-малко от 5000 лв., а при повторно нарушение – не по-малко от 10 000 лв.“\n6. Досегашната ал. 13 става ал. 14.\n§ 55.\n В чл. 290а се правят следните изменения и допълнения:\n1. В ал. 1 след думите „заместник-председателя“ се добавя „или предоставя непълна или неточна информация“.\n2. В ал. 7 думите „10 000 000 лв.“ се заменят с „9 500 000 лв.“.\n3. Алинея 11 се изменя така:\n„(11) При определяне на административното наказание по ал. 1 – 8 и 10 и на принудителната административна мярка по чл. 276 комисията, съответно заместник-председателят, взема предвид обстоятелствата по чл. 296.“\n§ 56.\n В чл. 291 се правят следните изменения:\n1. В заглавието думите „чл. 13, параграф 3 от Регламент (ЕС) № 1031/2010“ се заменят с „Делегиран регламент (ЕС) 2023/2830“.\n2. В ал. 1 думите „чл. 13, параграф 3 от Регламент (ЕС) № 1031/2010“ се заменят с „чл. 34 и чл. 47, параграф 1 от Делегиран регламент (ЕС) 2023/2830“.\n§ 57.\n В чл. 292 се правят следните изменения:\n1. В ал. 1 числото „5000“ се заменя с „1000“, а числото „10 000“ се заменя с „2000“.\n2. В ал. 2 числото „10 000“ се заменя с „2000“, а числото „20 000“ се заменя с „4000“.\n§ 58.\n В чл. 296, ал. 1 се създава т. 8:\n„8. евентуалните системни последици от нарушението.“\n§ 59.\n В чл. 298 се правят следните изменения и допълнения:\n1. В ал. 1: \nа) в изречение първо след думата „оповестява“ се добавя „без излишно забавяне“; \nб) в изречение второ след думата „извършва“ се поставя запетая, добавя се „доколкото е необходимо и пропорционално“ и се поставя запетая.\n2. В ал. 2:\nа) в текста преди т. 1 думите „както и дали публикуването на информацията би застрашило сериозно стабилността на финансовите пазари, може“ се заличават;\nб) в т. 1 думите „да отложи“ се заменят с „отлага“;\nв) в т. 2 думите „да оповести“ се заменят с „оповестява“;\nг) в т. 3 думата „да“ се заличава.\n3. В ал. 3 думите „т. 1 или 2“ се заличават. \n4. Алинея 10 се изменя така:\n„(10) Заместник-председателят, съответно комисията, информира ЕБО, когато оповести приложена мярка, както и за всички наложени административни наказания по чл. 290, ал. 1, т. 4, 10 и 11, ал. 2, т. 7, ал. 7, т. 1 – 3, ал. 9, т. 7 и 10 и чл. 290а, включително за всяко обжалване по тях и за резултатите от него.“\n§ 60.\n В допълнителните разпоредби се правят следните изменения и допълнения:\n1. В § 1, ал. 1:\nа) точки 16 и 17 се изменят така:\n„16. „Систематичен участник“ е инвестиционен посредник, който извършва търговия за собствена сметка с капиталови инструменти по организиран, редовен и систематичен начин, без да организира многостранна система, като изпълнява клиентски нареждания извън регулирания пазар, МСТ или OCT, или когато инвестиционният посредник избере да прилага режима, уреждащ дейността на систематичните участници.\n17. „Многостранна система“ е понятие по смисъла на чл. 2, параграф 1, т. 11 от Регламент (ЕС) № 600/2014.“;\nб) създава се т. 108:\n„108. „Квалифициран централен контрагент“ e понятие по смисъла на чл. 4, параграф 1, т. 88 от Регламент (ЕС) № 575/2013.“\n2. В § 2:\nа) в ал. 1 се създават т. 12 и 13:\n„12. Директива (ЕС) 2024/790 на Европейския парламент и на Съвета от 28 февруари 2024 г. за изменение на Директива 2014/65/ЕС относно пазарите на финансови инструменти (ОВ, L 2024/790 от 8 март 2024 г.).\n13. Директива (ЕС) 2024/2994 на Европейския парламент и на Съвета от 27 ноември 2024 г. за изменение на директиви 2009/65/ЕО, 2013/36/ЕС и (ЕС) 2019/2034 по отношение на третирането на риска от концентрация, произтичащ от експозициите към централни контрагенти, и на риска от контрагента при сделките с деривати, преминаващи централен клиринг (ОВ, L 2024/2994 от 4 декември 2024 г.).“;\nб) в ал. 2 се създават т. 15 и 16:\n„15. Регламент (ЕС) 2023/2845 на Европейския парламент и на Съвета от 13 декември 2023 г. за изменение на Регламент (ЕС) № 909/2014 по отношение на дисциплината при сетълмента, трансграничното предоставяне на услуги, сътрудничеството между надзорните органи, предоставянето на спомагателни услуги от банков тип и изискванията към централните депозитари на ценни книжа от трети държави и за изменение на Регламент (ЕС) № 236/2012 (ОВ, L 2023/2845 от 27 декември 2023 г.).\n16. Регламент (ЕС) 2024/791 на Европейския парламент и на Съвета от 28 февруари 2024 г. за изменение на Регламент (ЕС) № 600/2014 във връзка с повишаване на прозрачността на данните, премахване на пречките пред създаването на системи за консолидирани данни, оптимизиране на задълженията за търговия и забрана за получаване на плащане за поток от нареждания (ОВ, L 2024/791 от 8 март 2024 г.).“\n3. В § 4, ал. 1 след думите „и ал. 2“ се поставя запетая и се добавя „чл. 65а“.\n4. Създава се § 4а:\n„§ 4а. (1) Инвестиционен посредник, който e систематичен участник, спазва изискванията на чл. 1, параграф 5б, ал. 2 от Регламент (ЕС) № 600/2014.\n(2) За всички сделки с финансови инструменти, търгувани на регулиран пазар, МСТ, OCT или чрез систематичен участник, които не са сключени чрез МСТ, OCT или чрез систематичен участник, инвестиционният посредник прилага изискванията на чл. 1, параграф 5б, ал. 3 от Регламент (ЕС) № 600/2014.\n(3) Пазарните оператори и инвестиционните посредници, които организират многостранни системи за търговия, спазват изискванията на чл. 1, параграф 5б, ал. 1 от Регламент (ЕС) № 600/2014.“\n§ 61.\n В преходните и заключителните разпоредби се правят следните изменения:\n1. Параграф 6 се отменя.\n2. В § 11 думите „този закон в тримесечен срок от влизането му в сила“ се заменят със „закона“.\nПреходни и заключителни разпоредби\n§ 62.\n Централните депозитари на ценни книжа и инвестиционните посредници привеждат дейността си в съответствие с изискванията на този закон в 6-месечен срок от влизането му в сила.\n§ 63.\n Членовете на управителните и контролните органи на централните депозитари на ценни книжа подлежат на одобрение по реда на чл. 227з\n2\n преди преизбирането им за нов мандат. В тези случаи се дължи такса за одобрението им.\n§ 64.\n В Закона за въвеждане на еврото в Република България (обн., ДВ, бр. 70 от 2024 г.; изм. и доп., бр. 25, 49, 63 и 65 от 2025 г.) в § 12 от преходните и заключителните разпоредби се правят следните изменения и допълнения:\n1. В т. 2:\nа) буква „б“ се отменя;\nб) създава се буква „в“:\n„в) в ал. 7 „думите „левовата равностойност на“ се заличават.“\n2. В т. 4 думите „чл. 49, ал. 9, т. 2“ се заменят с „чл. 49, ал. 10, т. 2“.\n§ 65.\n В Закона за дейността на колективните инвестиционни схеми и на други предприятия за колективно инвестиране (обн., ДВ, бр. 77 от 2011 г.; изм., бр. 21 от 2012 г., бр. 109 от 2013 г., бр. 27 от 2014 г., бр. 22 и 34 от 2015 г., бр. 42, 76 и 95 от 2016 г., бр. 62, 95 и 103 от 2017 г., бр. 15, 20, 24, 27 и 77 от 2018 г., бр. 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г., бр. 65, 84, 85 и 106 от 2023 г., бр. 70 и 79 от 2024 г. и бр. 49, 54 и 64 от 2025 г.) се правят следните изменения и допълнения:\n1. В чл. 3 думите „наричана по-нататък „комисията“ се заменят с „наричана по-нататък „Комисията“, а думите „на комисията“ се заменят с „на Комисията“.\n2. В чл. 45:\nа) в ал. 3 в текста преди т. 1 думите „към насрещната страна по сделка с извънборсово търгувани деривативни финансови инструменти“ се заменят с „по сделка с деривативни финансови инструменти чрез централен контрагент, лицензиран съгласно чл. 14 от Регламент (ЕС) № 648/2012 на Европейския парламент и на Съвета от 4 юли 2012 г. относно извънборсовите деривати, централните контрагенти и регистрите на транзакции (OB, L 201/1 от 27 юли 2012 г.), наричан по-нататък „Регламент (ЕС) № 648/2012“, или чрез централен контрагент, признат съгласно чл. 25 от същия регламент“ и се поставя запетая;\nб) в ал. 4 думите „извънборсово търгувани“ се заличават;\nв) в ал. 5 думите „извънборсово търгувани“ се заличават, а след думите „финансови инструменти“ се поставя запетая и се добавя „които не са преминали централен клиринг чрез централен контрагент, лицензиран съгласно чл. 14 от Регламент (ЕС) № 648/2012 или чрез централен контрагент, признат съгласно чл. 25 от същия регламент“.\n3. В допълнителните разпоредби:\nа) в § 1 се създава т. 44:\n„44. „Централен контрагент“ е централен контрагент по смисъла на чл. 2, т. 1 от Регламент (ЕС) № 648/2012.“;\nб) в § 2 се създава т. 10:\n„10. Директива (ЕС) 2024/2994 на Европейския парламент и на Съвета от 27 ноември 2024 г. за изменение на директиви 2009/65/ЕО, 2013/36/ЕС и (ЕС) 2019/2034 по отношение на третирането на риска от концентрация, произтичащ от експозициите към централни контрагенти, и на риска от контрагента при сделките с деривати, преминаващи централен клиринг (ОВ, L 2024/2994 от 4 декември 2024 г.).“\n4. Навсякъде в останалите текстове на закона думата „комисията“ се заменя с „Комисията“.\n§ 66.\n В Закона за Комисията за финансов надзор (обн., ДВ, бр. 8 от 2003 г.; изм., бр. 31, 67 и 112 от 2003 г., бр. 85 от 2004 г., бр. 39, 103 и 105 от 2005 г., бр. 30, 56, 59 и 84 от 2006 г., бр. 52, 97 и 109 от 2007 г., бр. 67 от 2008 г., бр. 24 и 42 от 2009 г., бр. 43 и 97 от 2010 г., бр. 77 от 2011 г., бр. 21, 38, 60, 102 и 103 от 2012 г., бр. 15 и 109 от 2013 г., бр. 34, 62 и 102 от 2015 г., бр. 42 и 76 от 2016 г.; Решение № 10 на Конституционния съд от 2017 г. – бр. 57 от 2017 г.; изм., бр. 62, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 12, 17, 42, 83, 94 и 102 от 2019 г., бр. 26 и 64 от 2020 г., бр. 21 от 2021 г., бр. 16, 25 и 51 от 2022 г., бр. 8, 60, 65, 84 и 85 от 2023 г. и бр. 26, 31, 49, 54, 63 и 67 от 2025 г.) се правят следните изменения и допълнения:\n1. В чл. 2, ал. 1 думите „наричана по-нататък „комисията“ се заменят с „наричана по-нататък „Комисията“.\n2. В чл. 12:\nа) в заглавието и в ал. 1, т. 16, 23 и 27 думата „комисията“ се заменя с „Комисията“;\nб) в ал. 2 думата „комисията“ се заменя с „Комисията“, а думите „както и в другите засегнати държави членки“ се заменят с „в другите засегнати държави членки и в Европейския съюз като цяло“.\n3. В чл. 13:\nа) в заглавието думата „комисията“ се заменя с „Комисията“;\nб) в ал. 1:\nаа) в т. 17 след думата „одобрения“ се поставя запетая и се добавя „в предвидените в Закона за пазарите на финансови инструменти случаи“;\nбб) в т. 21 – 53 навсякъде думата „комисията“ се заменя с „Комисията“;\nв) в ал. 3 – 7 навсякъде думата „комисията“ се заменя с „Комисията“.\n4. В чл. 18:\nа) в заглавието думата „комисията“ се заменя с „Комисията“; \nб) в ал. 1:\nаа) в текста преди т. 1 навсякъде думата „комисията“ се заменя с „Комисията“;\nбб) в т. 1 думата „писмени“ се заличава, а след думите „поднадзорните лица“ се поставя запетая и се добавя „техни представители и служители“;\nвв) в т. 6 думата „комисията“ се заменя с „Комисията“;\nв) в ал. 2 – 10 навсякъде думата „комисията“ се заменя с „Комисията“.\n5. В чл. 25:\nа) в ал. 1:\nаа) в т. 1 накрая се добавя „и разкриването й е необходимо за провеждането на тези производства“;\nбб) в т. 4 след думите „провеждащи парична политика“ се поставя запетая и се добавя „както и на публичните органи на другите държави членки, отговарящи за надзора на платежните системи и системите за сетълмент“;\nб) в ал. 3 – 15 навсякъде думата „комисията“ се заменя с „Комисията“.\n6. Навсякъде в останалите текстове на закона думата „комисията“ се заменя с „Комисията“.\n§ 67.\n В Закона за кредитните институции (обн., ДВ, бр. 59 от 2006 г.; изм., бр. 105 от 2006 г., бр. 52, 59 и 109 от 2007 г., бр. 69 от 2008 г., бр. 23, 24, 44, 93 и 95 от 2009 г., бр. 94 и 101 от 2010 г., бр. 77 и 105 от 2011 г., бр. 38 и 44 от 2012 г., бр. 52, 70 и 109 от 2013 г., бр. 22, 27, 35 и 53 от 2014 г., бр. 14, 22, 50, 62 и 94 от 2015 г., бр. 33, 59, 62, 81, 95 и 98 от 2016 г., бр. 63, 97 и 103 от 2017 г., бр. 7, 15, 16, 20, 22, 51, 77, 98 и 106 от 2018 г., бр. 37, 42, 83, 94 и 96 от 2019 г., бр. 11, 13, 14, 18 и 64 от 2020 г., бр. 12 и 21 от 2021 г., бр. 25 и 51 от 2022 г., бр. 65, 66, 84 и 85 от 2023 г., бр. 13, 70 и 79 от 2024 г. и бр. 49, 50, 54, 63 и 67 от 2025 г.) се правят следните изменения:\n1. В чл. 1, ал. 2:\nа) в т. 3 думите „и на определените от тях лица за предоставяне на спомагателни услуги от банков тип по чл. 54, параграф 2“ се заменят с „по чл. 54, параграф 2 и на определените от тях лица за предоставяне на спомагателни услуги от банков тип по чл. 54, параграф 2а“;\nб) в т. 4 думите „буква „а“ и запетаята пред тях се заличават, а думите „банки по чл. 54, параграф 2, буква „б“ се заменят с „лица по чл. 54, параграф 2а“.\n2. В Закона за изменение и допълнение на Закона за кредитните институции (обн., ДВ, бр. 70 от 2024 г.; изм., бр. 54 и 67 от 2025 г.) в § 1, т. 2 думите „т. 1 се отменя“ се заменят с „т. 1, 3 и 4 се отменят“.\n§ 68.\n В Закона за публичното предлагане на ценни книжа (обн., ДВ, бр. 114 от 1999 г.; изм., бр. 63 и 92 от 2000 г., бр. 28, 61, 93 и 101 от 2002 г., бр. 8, 31, 67 и 71 от 2003 г., бр. 37 от 2004 г., бр. 19, 31, 39, 103 и 105 от 2005 г., бр. 30, 33, 34, 59, 63, 80, 84, 86 и 105 от 2006 г., бр. 25, 52, 53 и 109 от 2007 г., бр. 67 и 69 от 2008 г., бр. 23, 24, 42 и 93 от 2009 г., бр. 43 и 101 от 2010 г., бр. 57 и 77 от 2011 г., бр. 21 и 94 от 2012 г., бр. 103 и 109 от 2013 г., бр. 34, 61, 62, 95 и 102 от 2015 г., бр. 33, 42, 62 и 76 от 2016 г., бр. 62, 91 и 95 от 2017 г., бр. 7, 15, 20, 24 и 77 от 2018 г., бр. 17, 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г., бр. 8, 65 и 84 от 2023 г., бр. 70 и 72 от 2024 г. и бр. 54 и 67 от 2025 г.) се правят следните изменения и допълнения:\n1. В чл. 8:\nа) в ал. 1 думите „наричана по-нататък „комисията“ се заменят с „наричана по-нататък „Комисията“;\nб) в ал. 4, 5 и 8 думата „комисията“ се заменя с „Комисията“.\n2. В чл. 100т:\nа) в ал. 1 думата „комисията“ се заменя с „Комисията“;\nб) алинея 4 се изменя така:\n„(4) Регулираната информация се предоставя на Комисията по електронен път за целите на ал. 1 и чл. 100у\n1\n. Изискванията към формата и съдържанието на информацията за целите на ал. 1, както и условията, начините и редът за нейното разкриване се определят с наредба.“;\nв) създават се ал. 6 – 8:\n„(6) Регулираната информация за целите на чл. 100у\n1\n се подава във формат за извличане на данни по чл. 2, т. 3 от Регламент (ЕС) 2023/2859 на Европейския парламент и на Съвета от 13 декември 2023 г. за създаване на европейска единна точка за достъп, осигуряваща централизиран достъп до публично достъпна информация от значение за финансовите услуги, капиталовите пазари и устойчивото развитие (ОВ, L 2023/2859 от 20 декември 2023 г.), наричан по-нататък „Регламент (ЕС) 2023/2859“, или в машинночетим формат по чл. 2, т. 4 от същия регламент, когато това се изисква от акт от правото на Европейския съюз или от този закон. \n(7) Информацията по ал. 6 се придружава от следните метаданни:\n1. наименованието на емитента, за който се отнася информацията;\n2. идентификационния код на правния субект на емитента по чл. 89о;\n3. размера на емитента според категорията съгласно чл. 7, параграф 4, буква „г“ от Регламент (ЕС) 2023/2859;\n4. промишлените сектори на икономическите дейности на емитента съгласно чл. 7, параграф 4, буква „д“ от Регламент (ЕС) 2023/2859;\n5. вида на информацията, както е класифицирана съгласно чл. 7, параграф 4, буква „в“ от Регламент (ЕС) 2023/2859;\n6. отбелязване дали информацията съдържа лични данни.\n(8) Допълнителни изисквания към формата и структурирането на информацията по ал. 6, както и подаването на метаданните към нея и включването на други метаданни се определят с актовете по прилагането на Регламент (ЕС) 2023/2859 и насоки на ЕОЦКП, за които Комисията е взела решение за тяхното прилагане.“\n3. Създава се чл. 100у\n1\n:\n„Чл. 100у\n1\n. Комисията е орган за събиране на данни по смисъла на чл. 2, т. 2 от Регламент (ЕС) 2023/2859 по отношение на информацията, разкривана по реда по чл. 100т, ал. 1, за целите на осигуряването на достъп чрез европейската единна точка за достъп по същия регламент.“\n4. В чл. 100ю:\nа) в ал. 1 – 3 думата „комисията“ се заменя с „Комисията“;\nб) алинея 4 се отменя.\n5. В чл. 129:\nа) алинея 1 се изменя така:\n„(1) Членовете на съвета на директорите на „Централен депозитар“ АД отговарят по всяко време на изискванията на чл. 27 от Регламент (ЕС) № 909/2014 и подлежат на одобряване от Комисията по реда и условията на чл. 227з\n2\n от Закона за пазарите на финансови инструменти. Лицата, които са оправомощени да представляват и управляват „Централен депозитар“ АД, трябва да имат постоянен и настоящ адрес или адрес на пребиваване в Република България.“;\nб) алинея 2 се отменя;\nв) в ал. 5 думата „комисията“ се заменя с „Комисията“.\n6. В чл. 148 ал. 2 се отменя.\n7. В чл. 212а:\nа) в ал. 1 и 2 думата „комисията“ се заменя с „Комисията“;\nб) алинеи 6, 7 и 8 се отменят.\n8. В чл. 221а ал. 4 се отменя.\n9. Създава се чл. 222в:\n„Чл. 222в. (1) Комисията, съответно заместник-председателят, оповестява на интернет страницата на Комисията всяка приложена принудителна административна мярка и всяко наложено наказание за нарушаване на разпоредбите по този закон и актовете по прилагането му след връчването на решението за прилагане на принудителната административна мярка или на наказателното постановление на съответното лице, съответно влизане в сила на сключеното споразумение. Оповестяването по изречение първо се извършва след преценка на неговата пропорционалност и съдържа най-малко информация за вида и естеството на нарушението, самоличността на физическото лице или идентификационни данни за юридическото лице, спрямо което е приложена мярката, съответно е наложено наказанието. \n(2) В случай на обжалване на решението за прилагане на мярката, съответно на наказателното постановление, при оповестяването по ал. 1 се включва и информация за обжалването, а когато жалбата е подадена след първоначалното оповестяване, оповестената информация се актуализира.\n(3) Оповестяването по ал. 1 може да се отложи или да се извърши без посочване на данни за лицето, на което е приложена мярката, съответно е наложено наказанието, когато:\n1. оповестяването на лични данни за физическото лице или идентификационни данни за юридическото лице, спрямо което е приложена мярката или е наложено наказанието, не е пропорционално; \n2. оповестяването ще застраши сериозно стабилността на финансовите пазари или би причинило прекомерни вреди на лицата, за които тази информация се отнася, или би попречило на образувано наказателно производство.\n(4) Комисията, съответно заместник-председателят предоставят информацията за всяка приложена принудителна административна мярка и всяко наложено наказание по глава шеста „а“, глава единадесета и актовете по прилагането им чрез европейската единна точка за достъп по Регламент (ЕС) 2023/2859. \n(5) Информацията по ал. 4 се предоставя във формат за извличане на данни по чл. 2, т. 3 от Регламент (ЕС) 2023/2859.\n(6) Информацията по ал. 4 се придружава от следните метаданни:\n1. имената на физическото лице или правното образувание, за което се отнася информацията;\n2. идентификационния код на правния субект или на правното образувание, когато е приложимо;\n3. вида на информацията, както е класифицирана съгласно чл. 7, параграф 4, буква „в“ от Регламент (ЕС) 2023/2859;\n4. отбелязване дали информацията съдържа лични данни.“\n10. В § 1г от допълнителните разпоредби:\nа) в ал. 1 се създава т. 14:\n„14. Директива (ЕС) 2023/2864 на Европейския парламент и на Съвета от 13 декември 2023 г. за изменение на някои директиви във връзка със създаването и функционирането на европейската единна точка за достъп (ОВ, L 2023/2864 от 20 декември 2023 г.).“;\nб) в ал. 2 се създава т. 6:\n„6. Регламент (ЕС) 2023/2859 на Европейския парламент и на Съвета от 13 декември 2023 г. за създаване на европейска единна точка за достъп, осигуряваща централизиран достъп до публично достъпна информация от значение за финансовите услуги, капиталовите пазари и устойчивото развитие (ОВ, L 2023/2859 от 20 декември 2023 г.).“\n11. Навсякъде в останалите текстове на закона думата „комисията“ се заменя с „Комисията“.\n§ 69.\n (1) Емитентите публикуват годишните финансови отчети за дейността по чл. 100н от Закона за публичното предлагане на ценни книжа за 2025 г. по досегашния ред. \n(2) Считано от 10 юли 2026 г., чрез европейската единна точка за достъп за първи път се предоставя информацията по чл. 100т, ал. 4 за целите на чл. 100у\n1\n и по чл. 228в, ал. 4 от Закона за публичното предлагане на ценни книжа.\n§ 70.\n Параграф 13, т. 3, § 48, т. 1, буква „г“, § 60, т. 1, буква „б“ и т. 2, буква „а“ относно т. 13 и § 65, т. 2 и т. 3, букви „а“ и „б“ влизат в сила на 25 юни 2026 г. и § 67, т. 2 влиза в сила на 1 януари 2026 г.\nЗаконът е приет от 51-вото Народно събрание на 6 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6430"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166656",
    "meta": [],
    "text": "УКАЗ № 210\nНа основание чл. 101, ал. 3 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за насърчаване на инвестициите, приет от 51-вото Народно събрание на 24 октомври 2025 г., повторно приет на 6 ноември 2025 г..\nИздаден в София на 7 ноември 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза допълнение на Закона за насърчаване на инвестициите\n(обн., ДВ, бр. 97 от 1997 г.; попр., бр. 99 от 1997 г.; изм., бр. 29 и 153 от 1998 г., бр. 110 от 1999 г., бр. 28 от 2002 г., бр. 37 от 2004 г.; попр., бр. 40 от 2004 г.; изм., бр. 34, 59, 65, 80, 82 и 86 от 2006 г., бр. 42 и 53 от 2007 г., бр. 69 от 2008 г., бр. 41 и 82 от 2009 г., бр. 18, 88 и 100 от 2010 г., бр. 38, 45 и 82 от 2012 г., бр. 15, 16 и 66 от 2013 г., бр. 98 от 2014 г., бр. 14, 32 и 61 от 2015 г., бр. 85 и 96 от 2017 г., бр. 20 от 2018 г., бр. 44 от 2019 г., бр. 21 от 2020 г., бр. 17 и 21 от 2021 г., бр. 22 от 2022 г., бр. 20 и 79 от 2024 г. и бр. 43 и 74 от 2025 г.)\n§ 1. \nВ чл. 27 се създават ал. 10 – 13:\n„(10) Държавна агенция „Национална сигурност“ в изпълнение на функциите си по чл. 6, ал. 6 от Закона за Държавна агенция „Национална сигурност“ извършва предварително проучване и дава писмено становище преди извършване на разпоредителни сделки с дружествени дялове и акции от капитала на „Лукойл-България“ ЕООД, „Лукойл Нефтохим Бургас“ АД, „Лукойл ейвиейшън България“ ЕООД и „Състейнабъл енерджи съплай“ ООД, както и с дружествени права, дялове или акции в други юридически лица в структурата на собствеността им, регистрирани на територията на Република България или на територията на трета държава, собственост на или контролирани пряко или непряко от Лукойл ОАО, Русия или свързани с него лица.\n(11) Държавна агенция „Национална сигурност“ извършва предварително проучване и дава писмено становище преди извършване на разпоредителни сделки с недвижимо имущество, както и с движими вещи и съоръжения, предназначени за преработка, производство, съхранение и продажба на нефт и нефтопродукти, собственост на „Лукойл-България“ ЕООД, „Лукойл Нефтохим Бургас“ АД, „Лукойл ейвиейшън България“ ЕООД и „Състейнабъл енерджи съплай“ ООД.\n(12) Разпоредителните сделки по ал. 10 и 11 може да се извършват след решение на Министерския съвет при наличието на положително становище от Държавна агенция „Национална сигурност“.\n(13) Разпоредителни сделки по ал. 10 и 11, извършени без разрешение на Министерския съвет, са нищожни.“\nЗаключителна разпоредба\n§ 2. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 24 октомври 2025 г. и на 6 ноември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n6372"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166657",
    "meta": [],
    "text": "УКАЗ № 228\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за автомобилните превози, приет от 51-вото Народно събрание на 6 ноември 2025 г.\nИздаден в \nСофия на 17 ноември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза допълнение на Закона за автомобилните превози\n(обн., ДВ, бр. 82 от 1999 г.; изм., бр. 11 и 45 от 2002 г., бр. 99 от 2003 г., бр. 70 от 2004 г., бр. 88, 92, 95, 102, 103 и 105 от 2005 г., бр. 30, 85, 92 и 102 от 2006 г., бр. 42, 80 и 109 от 2007 г., бр. 102 от 2008 г., бр. 93 от 2009 г., бр. 41 от 2010 г., бр. 17 от 2011 г., бр. 38, 50, 60, 99 и 103 от 2012 г., бр. 15, 23, 66 и 109 от 2013 г., бр. 11, 60, 98 и 107 от 2014 г., бр. 14, 60, 81 и 100 от 2015 г., бр. 32, 58 и 59 от 2016 г., бр. 9 и 93 от 2017 г., бр. 62, 80 и 105 от 2018 г., бр. 60, 71 и 108 от 2020 г., бр. 21, 22 и 23 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 67 и 88 от 2023 г., бр. 41 от 2024 г. и бр. 64 от 2025 г.)\nПараграф единствен.\n В чл. 22 се правят следните допълнения:\n1. В ал. 1 в текста преди т. 1 след думата „линии“ се поставя запетая и се добавя „с изключение на тези по ал. la“.\n2. Създава се ал. 1а:\n„(1а) Превозвачите, извършващи превоз на пътници по междуселищни автобусни линии, които свързват едно или повече населени места от община с административен център, намиращ се извън нейната територия, с административния \nй\n център, който се намира в друга община, спазват утвърденото маршрутно разписание с определените в него автоспирки, като могат да ползват и автогари срещу заплащане.“\nЗаконът е приет от 51-вото Народно събрание на 6 ноември 2025 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6429"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166521",
    "meta": [],
    "text": "УКАЗ № 278\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за принос между Република България и Европейската инвестиционна банка по отношение на Фонд „ЕС за Украйна“ (подразделение за непарични вноски) и на Известието за присъединяване към Гаранционното споразумение между Първоначалните гаранти и Присъединяващите се периодично гаранти и Европейската инвестиционна банка – Фонд „ЕС за Украйна“, подписани от българска страна на 27 юни 2024 г. в София и от страна на Европейската инвестиционна банка на 10 юли 2024 г. в Люксембург, приет от 51-вото Народно събрание на 19 декември 2025 г.\nИздаден в \nСофия на 23 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението за принос между Република България и Европейската инвестиционна банка по отношение на Фонд „ЕС за Украйна“ (подразделение за непарични вноски) и на Известието за присъединяване към Гаранционното споразумение между Първоначалните гаранти и Присъединяващите се периодично гаранти и Европейската инвестиционна банка – Фонд „ЕС за Украйна“, подписани от българска страна на 27 юни 2024 г. в София и от страна на Европейската инвестиционна банка на 10 юли 2024 г. в Люксембург\nЧлен единствен.\n Ратифицира Споразумението за принос между Република България и Европейската инвестиционна банка по отношение на Фонд „ЕС за Украйна“ (подразделение за непарични вноски) и Известието за присъединяване към Гаранционното споразумение между Първоначалните гаранти и Присъединяващите се периодично гаранти и Европейската инвестиционна банка – Фонд „ЕС за Украйна“, подписани от българска страна на 27юни 2024 г. в София и от страна на Европейската инвестиционна банка на 10юли 2024 г. в Люксембург.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 19декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7735"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166330",
    "meta": [],
    "text": "УКАЗ № 275\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Семейния кодекс, приет от 51-вото Народно събрание на 18 декември 2025 г.\nИздаден в \nСофия на 23 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Семейния кодекс\n(обн., ДВ, бр. 47 от 2009 г.; изм., бр. 74 и 82 от 2009 г., бр. 98 и 100 от 2010 г., бр. 82 от 2012 г., бр. 68 от 2013 г., бр. 74 от 2016 г., бр. 103 от 2017 г., бр. 24 и 101 от 2019 г., бр. 103 от 2020 г., бр. 67 и 106 от 2023 г. и бр. 26 и 52 от 2025 г.)\n§ 1. \nВ чл. 47, ал. 1 се създава нова т. 1:\n„1. при нарушаване на чл. 6, ал. 1 – от непълнолетния съпруг, не по-късно от 6 месеца от навършване на пълнолетието, ако няма деца от брака и съпругата не е бременна;“.\n§ 2. \nВ чл. 51, ал. 1, изречение второ накрая се добавя „включително при пътуване на децата в чужбина и издаването на лични документи за това“.\n§ 3. \nЧлен 59 се изменя така:\n„Упражняване на родителските права и задължения след развода\nЧл. 59. (1) При развод съпрузите по общо съгласие решават въпросите относно отглеждането и възпитанието на ненавършилите пълнолетие деца от брака в техен интерес. Споразумение може да се постигне във всяко положение на делото и за съвместно упражняване на родителските права и задължения, като в този случай родителите договарят конкретни мерки за разпределяне на правата и задълженията между тях. Споразумението може да бъде постигнато, включително със съдействието на медиатор. Съдът утвърждава споразумението по реда на чл. 49, ал. 5.\n(2) Когато не се постигне споразумение по ал. 1, съдът служебно определя местоживеенето на децата, на кого от родителите се предоставя упражняването на родителските права и задължения, режима на лични отношения между децата и родителите, издръжката на децата, възможността за пътуване на детето в чужбина и издаването на лични документи за това, както и мерките относно упражняването на тези права и задължения.\n(3) Когато и двамата родители са заявили желание за предоставяне упражняването на родителските права и това е в най-добрия интерес на детето, съдът може да постанови съвместно упражняване на родителските права и задължения след развода, като определи конкретни мерки за всеки родител. Когато родителите не постигнат съгласие за някои от правата и задълженията си, съдът разрешава разногласията между тях.\n(4) Режимът на лични отношения между родителите и децата включва период или дни, в които родителят може да вижда и взема децата – през училищните ваканции, официалните празници и личните празници на детето и на родителя, както и по друго време, включително неприсъствено чрез телефонни разговори, писма, електронни съобщения и други подходящи средства за комуникация.\n(5) Родителят, при когото детето живее, съдейства на другия родител и своевременно му предоставя информация за всяко дете, уведомява другия родител предварително и представя съответен документ, когато определеният режим не може да се спази поради болест на детето, училищна заетост или друга основателна причина и трябва да бъде променен за определен ден, седмица или друг период от време.\n(6) Съдът решава въпросите по ал. 2 – 4 с оглед най-добрия интерес на детето, след като прецени всички обстоятелства като: възпитателските качества на родителите, полаганите до момента грижи и отношението към децата, желанието на родителите, привързаността на децата към родителите, пола и възрастта на децата, възможността за помощ от трети лица – близки на родителите, социалното обкръжение и материалните възможности.\n(7) Размерът на издръжката трябва да осигури условията на живот на детето, които е имало преди развода, освен ако това би създало особени затруднения на дължащия издръжка родител.\n(8) Съдът изслушва родителите, както и децата при условията на чл. 15 от Закона за закрила на детето, взема становище от дирекция „Социално подпомагане“ и когато е уместно, изслушва и други лица. При данни, че е налице отчуждаващо поведение, съдът изслушва и вещо лице – психолог. При наличие на отчуждаващо поведение или опасност от възникване на такова поведение, съдът определя мерки за преодоляването му, като предписва задължително поведение за родителя, изменя постановените мерки или постановява нови.\n(9) По изключение, когато интересите на детето налагат това, съдът може да постанови то да живее при дядо и баба или в семейство на други роднини или близки, с тяхно съгласие. В случай че това не е възможно, детето се настанява в приемно семейство или социална или интегрирана здравно-социална услуга за резидентна грижа, посочени от дирекция „Социално подпомагане“. Във всички случаи съдът определя подходящ режим на лични отношения между детето и родителите.\n(10) При необходимост съдът определя подходящи защитни мерки за осигуряване на изпълнение на решението по ал. 2 и 9, като:\n1. осъществяване на личните отношения между родителя и детето в присъствието на определено лице, на определено място, включително в защитена среда, осигурена от доставчик на социална услуга по настоящия адрес на детето или по местопребиваването му, под надзор на психолог или социален работник;\n2. поемане на разходите за пътуване на детето, а когато е необходимо – и на лицето, което го придружава.\n(11) В случай че обстоятелствата се изменят, включително при искане за промяна в местоживеенето на детето в друго населено място или в чужбина без съгласието на другия родител, при неспазване на режима за лични отношения, ограничаване на личните контакти на детето с другия родител и неизпълнение на задълженията по ал. 5, съдът по молба на засегнатия родител, по искане на дирекция „Социално подпомагане“ или служебно може да измени режима на лични отношения и при необходимост да определи допълнителни мерки.“\n§ 4. \nВ чл. 126, ал. 1 се създава изречение второ: „За промяна на местоживеене на детето, която води до съществена промяна на центъра на неговия социален и семеен живот, е необходимо съгласие на двамата родители, включително при постановено решение по чл. 59 и 127.“\n§ 5. \nВ чл. 127 се правят следните изменения:\n1. Алинея 1 се изменя така:\n„(1) Родителите може да постигнат съгласие относно местоживеенето на детето, упражняването на родителските права, включително за пътуване на детето в чужбина и издаването на необходимите лични документи за това, за личните отношения с детето и издръжката му. Родителите може да поискат от районния съд по настоящия адрес на детето да утвърди споразумението им. Утвърденото споразумение има сила на изпълнително основание по чл. 404, т. 1 от Гражданския процесуален кодекс.“\n2. Алинея 2 се изменя така:\n„(2) Ако родителите не постигнат споразумение по ал. 1, те може да се обърнат към медиатор, с изключение на случаите на домашно насилие, или да отнесат спора до районния съд по настоящия адрес на детето, който се произнася относно местоживеенето на детето, упражняването на родителските права, личните отношения с детето и издръжката му съгласно чл. 59, 142, 143 и 144.“\n3. В ал. 4 думите „по чл. 59, ал. 8“ се заменят с „по чл. 59, ал. 10“.\n§ 6. \nЧлен 127а се изменя така:\n„Спор при разногласие между родители за пътуване на дете в чужбина\nЧл. 127а. (1) Когато въпросите, свързани с пътуване на дете в чужбина и издаването на лични документи за това, не са уредени съгласно чл. 51, 59 и 127, и родителите не постигнат съгласие, спорът между тях се решава от районния съд по настоящия адрес на детето.\n(2) Производството започва по молба на единия от родителите. Съдът изслушва другия родител, освен ако не се яви без уважителни причини. Съдът може и по своя инициатива да събира доказателства. Съдът може да допусне предварително изпълнение на постановеното решение.\n(3) Алинеи 1 и 2 се прилагат и когато въпросите, свързани с пътуване на дете в чужбина и издаването на лични документи за това, са уредени съгласно чл. 51, 59 и 127, но е налице промяна в обстоятелствата.“\n§ 7. \nВ чл. 128, ал. 2 думите „чл. 59, ал. 8 и 9“ се заменят с „чл. 59, ал. 10 и 11“.\n§ 8. \nВ чл. 134, т. 2 думите „чл. 59, ал. 8“ се заменят с „чл. 59, ал. 10“.\n§ 9. \nВ глава девета се създава чл. 138б:\n„Привременни мерки при спор относно родителски права\nЧл. 138б. Съдът, пред който делото за родителски права е висящо, може при всяко положение на делото служебно или по искане на всяка от страните да определя или изменя привременни мерки по този кодекс и съобразно чл. 323 от Гражданския процесуален кодекс, включително при постановеното по-рано решение по чл. 59 и 127. До приключване на делото допуснатите привременни мерки се прилагат вместо постановеното по-рано решение по чл. 59 и 127.“\n§ 10.\n В допълнителните разпоредби се създава § 2а:\n„§ 2а. „Пътуване на детето“ по смисъла на този кодекс е кратковременно напускане на територията на Република България, което не води до промяна на местоживеенето на детето в друга държава.“\nПреходни и заключителни разпоредби\n§ 11.\n Неприключилите до влизането в сила на този закон производства по чл. 59, 127 и 127а от този кодекс, както и по чл. 322, ал. 2 и чл. 323 от Гражданския процесуален кодекс се разглеждат по досегашния ред.\n§ 12.\n В Гражданския процесуален кодекс (обн., ДВ, бр. 59 от 2007 г.; изм., бр. 50 от 2008 г.; Решение № 3 на Конституционния съд от 2008 г. – бр. 63 от 2008 г.; изм., бр. 69 от 2008 г., бр. 12, 19, 32 и 42 от 2009 г.; Решение № 4 на Конституционния съд от 2009 г. – бр. 47 от 2009 г.; изм., бр. 82 от 2009 г., бр. 13 и 100 от 2010 г.; Решение № 15 на Конституционния съд от 2010 г. – бр. 5 от 2011 г.; изм., бр. 45, 49 и 99 от 2012 г., бр. 15 и 66 от 2013 г., бр. 53 и 98 от 2014 г., бр. 50 от 2015 г., бр. 15 и 43 от 2016 г., бр. 8, 13, 63, 86, 96 и 102 от 2017 г., бр. 42 и 65 от 2018 г., бр. 38, 83, 98 и 100 от 2019 г., бр. 68, 98 и 110 от 2020 г., бр. 9 и 15 от 2021 г., бр. 15, 62 и 102 от 2022 г., бр. 11, 66, 80, 85 и 102 от 2023 г., бр. 39 от 2024 г.; Решение № 11 на Конституционния съд от 2024 г. – бр. 57 от 2024 г.; изм., бр. 67 от 2024 г. и бр. 26, 55 и 63 от 2025 г.) се правят следните изменения и допълнения:\n1. В чл. 322:\nа) алинея 2 се изменя така:\n„(2) Всички брачни искове може да се съединяват помежду си. С тях задължително се разглеждат исковете за упражняване на родителските права и личните отношения, като се прилага чл. 59 от Семейния кодекс, както и за издръжката на децата и ползването на семейното жилище, когато има ненавършили пълнолетие деца. С тях може да се предявят и искове за издръжката между съпрузите и фамилното име, както и за ползването на семейното жилище, когато няма ненавършили пълнолетие деца.“;\nб) алинея 4 се изменя така:\n„(4) Не може да се предяви иск за унищожаване на брака поради нарушаване на условията за възраст по чл. 6, ал. 1 и поради заплашване по чл. 46, ал. 1, т. 2 от Семейния кодекс, след като искът за развод бъде отхвърлен.“\n2. В чл. 323:\nа) в ал. 1 след думите „По молба на всяка от страните“ се добавя „или служебно“;\nб) в ал. 2 думите „тази молба“ се заменят с „молбата по ал. 1“;\nв) в ал. 3 накрая думите „същия съд“ се заменят със „съответния съд, пред който делото е висящо“.\n3. В чл. 328 числото „13“ се заменя със „7“.\n4. В чл. 330, ал. 3 думите „чл. 101“ се заменят с „чл. 51“.\n§ 13.\n Този закон влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 18 декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7730"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166578",
    "meta": [],
    "text": "УКАЗ № 277\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Наказателния кодекс, приет от 51-вото Народно събрание на 18 декември 2025 г.\nИздаден в \nСофия на 23 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение и допълнение на Наказателния кодекс\n(обн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм. и доп., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г., бр. 23, 39, 41 и 42 от 2024 г. бр. 49 от 2025 г.; Решение № 7 на Конституционния съд от 2025 г. – бр. 50 от 2025 г.; изм., бр. 54 от 2025 г.; Решение № 8 на Конституционния съд от 2025 г. – бр. 60 от 2025 г.; изм., бр. 61, 64, 65 и 87 от 2025 г.)\n§ 1. \nВ чл. 114ж се правят следните изменения и допълнения:\n1. В ал. 5 думите „или от него е последвала средна или тежка телесна повреда на едно или повече лица“ се заличават.\n2. В ал. 6 след думите „вреди или“ се добавя „е последвала“, а думата „пет“ се заменя с „осем“.\n§ 2. \nВ чл. 114р, ал. 1 накрая се добавя „от хиляда до пет хиляди лева“.\n§ 3. \nВ чл. 137 думите „до три години“ се заменят с „до пет години“.\n§ 4. \nВ чл. 138 думите „до една година“ се заменят с „до три години“.\n§ 5. \nСъздава се чл. 234д:\n„Чл. 234д. (1) Който предоставя социална или интегрирана здравно-социална услуга за резидентна грижа или социална услуга за осигуряване на подслон без лиценз, който се изисква по закон, след като е бил наказан по административен ред за такова деяние, се наказва с лишаване от свобода до пет години и глоба от хиляда до пет хиляди лева.\n(2) С наказанието по ал. 1 се наказва и лице, което управлява или представлява юридическо лице, което предоставя социална или интегрирана здравно-социална услуга за резидентна грижа или социална услуга за осигуряване на подслон без лиценз, който се изисква по закон, след като е бил наказан по административен ред за такова деяние.\n(3) Наказанието е лишаване от свобода от една до шест години и глоба от пет хиляди до двадесет хиляди лева, когато деянието по ал. 1 или 2 е извършено:\n1. от две или повече лица, сговорили се предварително;\n2. чрез използване на документ с невярно съдържание, неистински или преправен документ;\n3. с цел имотна облага.\n(4) Наказанието е лишаване от свобода от две до осем години и глоба от десет хиляди до петдесет хиляди лева, когато деянието по ал. 1 – 3:\n1. е извършено от лице, което действа по поръчение или в изпълнение на решение на организирана престъпна група;\n2. представлява опасен рецидив.\n(5) В случаите по ал. 1 – 4 съдът може да постанови и лишаване от права по чл. 37, ал. 1, т. 7.“\n§ 6. \nВ чл. 342, ал. 5, изречение второ думите „ал. 4, буква „б“ се заменят с „ал. 4, букви „б“ и „в“.\nЗаключителни разпоредби\n§ 7. \nВ Закона за административните нарушения и наказания (обн., ДВ, бр. 92 от 1969 г.; изм., бр. 54 от 1978 г., бр. 28 от 1982 г., бр. 28 и 101 от 1983 г., бр. 89 от 1986 г., бр. 24 от 1987 г., бр. 94 от 1990 г., бр. 105 от 1991 г., бр. 59 от 1992 г., бр. 102 от 1995 г., бр. 12 и 110 от 1996 г., бр. 11, 15, 59, 85 и 89 от 1998 г., бр. 51, 67 и 114 от 1999 г., бр. 92 от 2000 г., бр. 25, 61 и 101 от 2002 г., бр. 96 от 2004 г., бр. 39 и 79 от 2005 г., бр. 30, 33, 69 и 108 от 2006 г., бр. 51, 59 и 97 от 2007 г., бр. 12, 27 и 32 от 2009 г., бр. 10, 33, 39, 60 и 77 от 2011 г., бр. 19, 54 и 77 от 2012 г., бр. 17 от 2013 г., бр. 98 и 107 от 2014 г., бр. 81 от 2015 г., бр. 76 и 101 от 2016 г., бр. 63 и 101 от 2017 г., бр. 20 и 38 от 2018 г., бр. 83 и 94 от 2019 г., бр. 13 и 109 от 2020 г., бр. 21 от 2021 г., бр. 25 и 51 от 2022 г., бр. 80, 84 и 106 от 2023 г., бр. 39 и 79 от 2024 г. и бр. 50, 54, 61 и 64 от 2025 г.) се правят следните изменения и допълнения:\n1. В чл. 83а, ал. 1 в текста преди т. 1 след думите „227, ал. 1 – 5“ се поставя запетая и се добавя „чл. 234д“.\n2. В чл. 83г, ал. 13, т. 1 и 2 думата „имуществена“ се заличава.\n3. В чл. 83д, ал. 4, т. 2 и 3 думата „имуществена“ се заличава.\n§ 8. \nВ Закона за социалните услуги (обн., ДВ, бр. 24 от 2019 г.; изм., бр. 101 от 2019 г.; Решение № 9 на Конституционния съд от 2020 г. – бр. 65 от 2020 г.; изм., бр. 71 и 110 от 2020 г., бр. 14 от 2021 г., бр. 8 и 104 от 2022 г., бр. 108 от 2023 г. и бр. 6, 26 и 31 от 2025 г.) се правят следните изменения и допълнения:\n1. В чл. 64, ал. 2 т. 4 се отменя.\n2. В чл. 67, ал. 2 т. 7 се отменя.\n3. В чл. 117 ал. 4 се изменя така:\n„(4) Държавните и общинските органи и ръководителите на ведомствата, организациите, физическите и юридическите лица са длъжни да оказват необходимата помощ и съдействие на служителите на Агенцията за качеството на социалните услуги при изпълнение на техните функции.“\n4. В чл. 148:\nа) в ал. 1, т. 4 след думата „отнася“ се добавя „за управителите им и“ и след думата „управителните“ се добавя „и контролните“;\nб) алинея 2 се изменя така:\n„(2) Няма право на лицензиране за срок пет години, считано от датата на установяване на нарушението:\n1. лице, което предоставя или е предоставяло социална услуга без издаден лиценз;\n2. лице, чийто управител или в чийто управителен или контролен орган има член, който е или е бил управител или член на управителен или контролен орган на юридическо лице, което предоставя или е предоставяло социална услуга без издаден лиценз.“;\nв) алинея 3 се изменя така:\n„(3) Няма право на лицензиране за срок пет години, считано от датата на влизането в сила на заповедта за отнемане на лиценза:\n1. лице, чийто лиценз е бил отнет по реда на чл. 158;\n2. лице, чийто управител или в чийто управителен или контролен орган има член, който е или е бил управител или член на управителен или контролен орган на юридическо лице, чийто лиценз е бил отнет по реда на чл. 158.“;\nг) алинея 4 се изменя така:\n„(4) Лицата по ал. 2 и 3 нямат право на лицензиране, когато предоставянето на социална услуга без издаден лиценз или нарушението по чл. 158 са довели до опасност за живота и здравето на лица, ползващи услугата, или представлява престъпление.“\n5. В чл. 149, ал. 2, т. 3 след думите „свидетелства за съдимост на“ се добавя „управителите им и“ и след думата „управителните“ се добавя „и контролните“.\n6. В чл. 155 се създава ал. 3:\n„(3) При промяна на някое от обстоятелствата по чл. 148, ал. 1, т. 2, 3 или 4 доставчикът на социална услуга уведомява писмено изпълнителния директор на Агенцията за качеството на социалните услуги в 7-дневен срок от настъпването на промяната, като лицата по чл. 30, т. 2 прилагат и съответните документи, които доказват промяната.“\n7. В чл. 158:\nа) в ал. 1 се създават т. 8, 9 и 10:\n„8. промяна на някое от обстоятелствата по чл. 148, ал. 1, т. 2, 3 или 4;\n9. неспазване на права на потребител на социална услуга;\n10. извършване на дейност, която е довела до опасност за живота и здравето на лице, ползващо социална услуга.“;\nб) в ал. 2 думата „три“ се заменя с „два“.\n8. Член 166 се изменя така:\n„Отговорност при предоставяне на социални услуги без лиценз\nЧл. 166. (1) На лице, което предоставя без лиценз социална или интегрирана здравно-социална услуга за резидентна грижа или социална услуга за осигуряване на подслон, се налага глоба от 8000 до 15 000 лв. или имуществена санкция от 15 000 до 24 000 лв.\n(2) На юридическо лице, което повторно извърши нарушението по ал. 1, се налага имуществена санкция от 25 000 до 40 000 лв.\n(3) На лице, което предоставя без лиценз социална или интегрирана междусекторна услуга, с изключение на услугите по ал. 1, се налага глоба от 6000 до 12 000 лв. или имуществена санкция от 12 000 до 18 000 лв. и глоба от 12 000 до 24 000 лв. или имуществена санкция от 24 000 до 34 000 лв. – при повторно нарушение.“\n9. В чл. 168 думите „от 500 до 1000 лв. – при първо нарушение“ се заменят с „от 1200 до 2400 лв.“, а думите „от 1000 до 2000 лв.“ се заменят с „от 2400 до 4000 лв.\n“\n.\n10. Член 169 се изменя така:\n„Отговорност при неизпълнение на закона\nЧл. 169. (1) На лице, което не изпълни влязло в сила задължително предписание по този закон и нормативните актове, приети в изпълнение на този закон, се налага глоба от 4000 до 6000 лв. или имуществена санкция от 6000 до 8000 лв. и глоба от 6000 до 8000 лв. или имуществена санкция от 8000 до 14 000 лв. – при повторно нарушение.\n(2) На лице, което не изпълни задължение по този закон и нормативните актове, приети в изпълнение на този закон, което е довело до неспазване на правата на потребител на социална или интегрирана междусекторна услуга, ако деянието не съставлява престъпление, се налага глоба от 8000 до 12 000 лв. или имуществена санкция от 12 000 до 18 000 лв. и глоба от 12 000 до 15 000 лв. или имуществена санкция от 18 000 до 24 000 лв. – при повторно нарушение.“\n11. В чл. 170:\nа) досегашният текст става ал. 1 и в нея думите „социална услуга“ се заменят с „доставчик на социална или интегрирана междусекторна услуга“, думите „от 3000 до 5000 лв. или имуществена санкция от 5000 до 7000 лв. – при първо нарушение“ се заменят с „от 6000 до 8000 лв. или имуществена санкция от 8000 до 12 000 лв.“, а думите „от 5000 до 7000 лв. или имуществена санкция от 7000 до 10 000 лв.“ се заменят с „от 8000 до 12 000 лв. или имуществена санкция от 12 000 до 18 000 лв.“;\nб) създава се ал. 2:\n„(2) На орган на управление на доставчик на социална или интегрирана междусекторна услуга, който не изпълни задължение по този закон и нормативните актове, приети в изпълнение на този закон, което е довело до неспазване на правата на потребител на социална услуга, ако деянието не съставлява престъпление, се налага глоба от 12 000 до 18 000 лв. или имуществена санкция от 18 000 до 24 000 лв. и глоба от 18 000 до 24 000 лв. или имуществена санкция от 24 000 до 28 000 лв. – при повторно нарушение.“\n§ 9. \nПараграф 1 относно чл. 114ж и § 2 относно чл. 114р влизат в сила от 31 януари 2026 г.\nЗаконът е приет от 51-вото Народно събрание на 18 декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7729"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166631",
    "meta": [],
    "text": "УКАЗ № 274\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Кодекса на труда, приет от 51-вото Народно събрание на 18 декември 2025 г.\nИздаден в \nСофия на 23 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Кодекса на труда\n(обн., ДВ, бр. 26 и 27 от 1986 г.; изм., бр. 6 от 1988 г., бр. 21, 30 и 94 от 1990 г., бр. 27, 32 и 104 от 1991 г., бр. 23, 26, 88 и 100 от 1992 г.; Решение № 12 на Конституционния съд от 1995 г. – бр. 69 от 1995 г.; изм., бр. 87 от 1995 г., бр. 2, 12 и 28 от 1996 г., бр. 124 от 1997 г., бр. 22 от 1998 г.; Решение № 11 на Конституционния съд от 1998 г. – бр. 52 от 1998 г.; изм., бр. 56, 83, 108 и 133 от 1998 г., бр. 51, 67 и 110 от 1999 г., бр. 25 от 2001 г., бр. 1, 105 и 120 от 2002 г., бр. 18, 86 и 95 от 2003 г., бр. 52 от 2004 г., бр. 19, 27, 46, 76, 83 и 105 от 2005 г., бр. 24, 30, 48, 57, 68, 75, 102 и 105 от 2006 г., бр. 40, 46, 59, 64 и 104 от 2007 г., бр. 43, 94, 108 и 109 от 2008 г., бр. 35, 41 и 103 от 2009 г., бр. 15, 46, 58 и 77 от 2010 г.; Решение № 12 на Конституционния съд от 2010 г. – бр. 91 от 2010 г.; изм., бр. 100 и 101 от 2010 г., бр. 18, 33, 61 и 82 от 2011 г., бр. 7, 15, 20 и 38 от 2012 г.; Решение № 7 на Конституционния съд от 2012 г. – бр. 49 от 2012 г.; изм., бр. 77 и 82 от 2012 г., бр. 15 и 104 от 2013 г., бр. 1, 27 и 61 от 2014 г., бр. 54, 61, 79 и 98 от 2015 г., бр. 8, 57, 59, 98 и 105 от 2016 г., бр. 85, 86, 96 и 102 от 2017 г., бр. 7, 15, 30, 42, 59, 77, 91 и 92 от 2018 г., бр. 79 от 2019 г., бр. 13, 28, 44, 64, 104, 107 и 109 от 2020 г., бр. 25, 51, 58, 62 и 104 от 2022 г., бр. 11, 14, 66, 84, 85 и 106 от 2023 г. и бр. 27, 39, 66, 67 и 70 от 2024 г.)\nПараграф единствен.\n В чл. 167б, ал. 1 думата „8-годишна“ се заменя с „12-годишна“.\nЗаконът е приет от 51-вото Народно събрание на 18 декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7671"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166753",
    "meta": [],
    "text": "УКАЗ № 276\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за защита на растенията, приет от 51-вото Народно събрание на 18 декември 2025 г.\nИздаден в \nСофия на 23 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза изменение на Закона за защита на растенията\n(обн., ДВ, бр. 61 от 2014 г.; изм., бр. 12 от 2015 г., бр. 44 от 2016 г., бр. 58 от 2017 г., бр. 17 от 2018 г., бр. 17 от 2019 г., бр. 51 и 65 от 2020 г., бр. 102 от 2022 г., бр. 102 от 2023 г. и бр. 21 от 2024 г.)\nПараграф единствен.\n В чл. 84, ал. 2 изречение трето се заличава.\nЗаконът е приет от 51-вото Народно събрание на 18 декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7728"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166772",
    "meta": [],
    "text": "УКАЗ № 272\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за събирането на приходи и извършването на разходи през 2026 г. до приемането на Закона за държавния бюджет на Република България за 2026 г., Закона за бюджета на държавното обществено осигуряване за 2026 г. и Закона за бюджета на Националната здравноосигурителна каса за 2026 г., приет от 51-вото Народно събрание на 17 декември 2025 г.\nИздаден в \nСофия на 19 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза събирането на приходи и извършването на разходи през 2026 г. до приемането на Закона за държавния бюджет на Република България за 2026 г., Закона за бюджета на държавното обществено осигуряване за 2026 г. и Закона за бюджета на Националната здравноосигурителна каса за 2026 г.\nГлава първа\nОБЩИ ПОЛОЖЕНИЯ\nЧл. 1. \nТози закон урежда събирането на приходи и извършването на разходи през 2026 г. до приемането на Закона за държавния бюджет на Република България за 2026 г., Закона за бюджета на държавното обществено осигуряване за 2026 г. и Закона за бюджета на Националната здравноосигурителна каса за 2026 г., но за срок, не по-дълъг от три месеца, при спазване изискванията на чл. 87 и 98 от Закона за публичните финанси, чл. 19 от Кодекса за социално осигуряване и чл. 29 от Закона за здравното осигуряване. При изпълнението на този закон се прилагат правилата на чл. 11, ал. 2 от Закона за въвеждане на еврото в Република България.\nГлава втора\nСЪБИРАНЕ НА ПРИХОДИ И ИЗВЪРШВАНЕ НА РАЗХОДИ\nЧл. 2. \nПриходите се събират в съответствие с действащите закони.\nЧл. 3. \n(1) До приемането на Закона за държавния бюджет на Република България за 2026 г. извършването на разходи и предоставянето на трансфери от държавния бюджет е съгласно разпоредбата на чл. 87, ал. 1 от Закона за публичните финанси.\n(2) Когато приходите за съответния период са недостатъчни да покрият разходите и трансферите, лимитите за плащания се намаляват съразмерно до размера на приходите. Първостепенните разпоредители с бюджет приоритизират плащанията си, като разходите за заплати и социални плащания са приоритет и се изплащат в пълен размер. Достигнатите размери на основните месечни заплати към 31 декември 2025 г. в бюджетните организации не могат да бъдат намалявани или увеличавани в рамките на заеманата длъжност с изключение на заетите на минимална работна заплата и еднократна индексация в размер на натрупаната към 31 декември 2025 г. годишна инфлация за всички останали.\n(3) С решение на Министерския съвет могат да се финансират капиталови разходи и, при необходимост, други разходи и/или трансфери за сметка на наличности от предходната година с изключение на средствата на Държавния фонд за гарантиране устойчивост на държавната пенсионна система.\n(4) До приемането на Закона за държавния бюджет на Република България за 2026 г. общата максимална стойност на разходите, които ще се заплатят по сключени споразумения по реда на чл. 113 от Закона за държавния бюджет на Република България за 2025 г., Приложение № 3, колона „Прогнозна стойност на проекта за 2025 г. (хил. лева)“ на съответната община, респективно на техните стойности, включително за проекти, които се възлагат и изпълняват от кметовете на райони в градовете с районно деление, е в годишен размер до 900 млн. лева, чрез разплащане от Българската банка за развитие при условия и по ред, определени с акт на Министерския съвет, като се прилагат правилата на чл. 11, ал. 2 от Закона за въвеждане на еврото в Република България.\nЧл. 4. \nДо приемането на Закона за държавния бюджет на Република България за 2026 г. за размери, база, критерии, параметри, ограничения или други относими показатели на разходите, за които специални закони предвиждат да се определят с годишния закон за държавния бюджет, се прилагат тези, определени в Закона за държавния бюджет на Република България за 2025 г., като се прилагат правилата на чл. 11, ал. 2 от Закона за въвеждане на еврото в Република България.\nЧл. 5. \nДо приемането на Закона за държавния бюджет на Република България за 2026 г. се прилага размерът на общата годишна квота за предоставяне на ваучери за храна по Закона за корпоративното подоходно облагане, определен в Закона за държавния бюджет на Република България за 2025 г., като се прилагат правилата на чл. 11, ал. 2 от Закона за въвеждане на еврото в Република България.\nЧл. 6. \nДо приемането на Закона за държавния бюджет на Република България за 2026 г. се прилагат чл. 103, § 2 и 3 от преходните и заключителните разпоредби на Закона за държавния бюджет на Република България за 2025 г., като се прилагат правилата на чл. 11, ал. 2 от Закона за въвеждане на еврото в Република България.\nЧл. 7. \nДо приемането на Закона за бюджета на държавното обществено осигуряване за 2026 г. приходите се събират и разходите се извършват съгласно действащите към 31 декември 2025 г. размери, база, механизми, процедури, критерии или други относими показатели, параметри, ограничения, минимални и максимални размери на определени показатели, свързани с осигурителните вноски, пенсиите и добавките към тях, обезщетенията и други осигурителни плащания, както и с гарантираните вземания на работниците и служителите при несъстоятелност на работодателя, и в съответствие с останалата приложима нормативна уредба, като се прилагат правилата на чл. 11, ал. 2 и чл. 45 от Закона за въвеждане на еврото в Република България.\nЧл. 8. \n(1) До приемането на Закона за бюджета на Националната здравноосигурителна каса за 2026 г. приходите се събират и разходите се извършват съгласно действащите към 31 декември 2025 г. размери, реда и условията за тяхното определяне, база, механизми, процедури, критерии, нормативни административни актове, определени в Закона за здравното осигуряване, или други относими показатели, параметри, ограничения, минимални/максимални размери на определени показатели, свързани със здравноосигурителните вноски и здравноосигурителните плащания, и в съответствие с останалата приложима нормативна база, като се прилагат правилата на чл. 11, ал. 2 от Закона за въвеждане на еврото в Република България.\n(2) До приемането на Закона за бюджета на Националната здравноосигурителна каса за 2026 г. се прилагат § 2, 4, 5 и 7 от преходните и заключителните разпоредби на Закона за бюджета на Националната здравноосигурителна каса за 2025 г.\nПРЕХОДНИ И ЗАКЛЮЧИТЕЛНИ РАЗПОРЕДБИ\n§ 1. \nВ Закона за радиото и телевизията (обн., ДВ, бр. 138 от 1998 г.; Решение № 10 на Конституционния съд от 1999 г. – бр. 60 от 1999 г.; изм., бр. 81 от 1999 г., бр. 79 от 2000 г., бр. 96 и 112 от 2001 г., бр. 77 и 120 от 2002 г., бр. 99 и 114 от 2003 г., бр. 99 и 115 от 2004 г., бр. 88, 93 и 105 от 2005 г., бр. 21, 34, 70, 80, 105 и 108 от 2006 г., бр. 10, 41, 53 и 113 от 2007 г., бр. 110 от 2008 г., бр. 14, 37, 42 и 99 от 2009 г., бр. 12, 47, 97, 99 и 101 от 2010 г., бр. 28, 99 и 105 от 2011 г., бр. 38 и 102 от 2012 г., бр. 15, 17 и 27 от 2013 г.; Решение № 8 на Конституционния съд от 2013 г. – бр. 91 от 2013 г.; изм., бр. 109 от 2013 г., бр. 19 и 107 от 2014 г., бр. 96 от 2015 г., бр. 46, 61, 98 и 103 от 2016 г., бр. 8, 63, 75, 92 и 99 от 2017 г., бр. 7, 27, 44, 77, 103 и 106 от 2018 г., бр. 100 от 2019 г., бр. 68, 104 и 109 от 2020 г., бр. 20 от 2021 г., бр. 8 и 104 от 2022 г., бр. 84, 100 и 108 от 2023 г., бр. 42 от 2024 г. и бр. 6 и 99 от 2025 г.) в § 2 от преходните и заключителните разпоредби се правят следните изменения:\n1. В ал. 1 и 2 думите „2025 г.“ се заменят с „2026 г.“.\n2. В ал. 4, изречение първо думите „2026 г.“ се заменят с „2027 г.“.\n§ 2. \n(1) Производителите на електрическа енергия със съоръжения за производство на електрическа енергия с инсталирана мощност над 1 MW, чиито пазарни приходи са получени от продажбата на произведена от тези съоръжения електроенергия от вятърна енергия, слънчева енергия (слънчева топлинна и слънчева фотоволтаична енергия), геотермална енергия, горива от биомаса (твърди и газообразни горива от биомаса, с изключение на биометан), отпадъци, ядрена енергия, лигнитни въглища, нефтопродукти и торф и за енергия, произведена от въглища и водноелектрически централи, внасят във Фонд „Сигурност на електроенергийната система“ целеви вноски, представляващи положителната разлика между пазарните приходи без данък върху добавената стойност и определения таван на приходите, изчислен при прилагане на стойностите за съответния тип производител, с период на доставка от 1 януари 2026 г. до 31 декември 2026 г., с изключение на сделките с балансираща енергия, необходима за нуждите за балансиране на електроенергийната система от „ЕСО“ ЕАД. Размерът на целевата вноска се изчислява за всяка сделка.\n(2) Стойностите, които служат за изчисляване на тавана на приходите за съответния тип производител по ал. 1, се определят с акт на Министерския съвет.\n(3) Производителите със съоръжения за производство на електрическа енергия с инсталирана мощност над 1 MW с договор за компенсиране с премии, в сила към 8 октомври 2022 г., чиито пазарни приходи са получени от продажбата на произведена от тези съоръжения електроенергия от вятърна енергия, слънчева енергия (слънчева топлинна и слънчева фотоволтаична енергия), геотермална енергия, водноелектрическа енергия без резервоар, горива от биомаса (твърди и газообразни горива от биомаса, с изключение на биометан), отпадъци, ядрена енергия, лигнитни въглища, нефтопродукти и торф, внасят във Фонд „Сигурност на електроенергийната система“ целеви вноски от пазарните приходи от всяка сделка без данък върху добавената стойност, сключена по свободно договорени цени с период на доставка от 1 януари 2026 г. до 31 декември 2026 г., с изключение на сделките с балансираща енергия. Размерът на целевата вноска от всяка сделка се изчислява, като:\n1. положителната разлика между пазарните приходи по свободно договорени цени (постигната пазарна цена) по съответната сделка без данък върху добавената стойност и определения таван на приходите, изчислен при прилагане на прогнозната пазарна цена по ценовото решение на Комисията за енергийно и водно регулиране, с което е определена действащата премия за съответния производител, за производители, за които размерът на тази премия е различен от 0,00 евро/MWh без данък върху добавената стойност, и\n2. деветдесет на сто от положителната разлика между пазарните приходи по свободно договорени цени (постигната пазарна цена) по съответната сделка без данък върху добавената стойност и определения таван на приходите, изчислен при прилагане на определената с решение на Комисията за енергийно и водно регулиране преференциална цена съгласно договора за компенсиране с премии, за производители, за които определеният размер на действащата премия е 0,00 евро/MWh без данък върху добавената стойност.\n(4) Търговците на електрическа енергия внасят във Фонд „Сигурност на електроенергийната система“ целеви вноски за сключените по свободно договорени цени сделки за периода от 1 януари 2026 г. до 31 декември 2026 г. Размерът на целевата вноска се изчислява като положителна разлика между приходите без данък върху добавената стойност и всички разходи, свързани с покупката и продажбата на количествата електрическа енергия, увеличени с 10 на сто за сключени сделки с клиенти на едро по смисъла на § 1, т. 27в от допълнителните разпоредби на Закона за енергетиката и за сделки, сключени на механизма по чл. 100, ал. 8 от Закона за енергетиката, и с 15 на сто за сключени сделки с крайни клиенти по смисъла на § 1, т. 27г от допълнителните разпоредби на Закона за енергетиката, за периода от 1 януари 2026 г. до 31 декември 2026 г.\n(5) Целевите вноски по ал. 1, 3 и 4 се дължат за сделки с място на изпълнение на територията на страната, вътреобщностни доставки и износ.\n(6) Производителите на електрическа енергия по ал. 1 и 3 до 15-о число на месеца:\n1. подават във Фонд „Сигурност на електроенергийната система“ декларация по образец, утвърден от министъра на енергетиката, за всичките си пазарни приходи от продадена електрическа енергия по свободно договорени цени, както и за дължимите целеви вноски по ал. 1 и 3 за предходния месец;\n2. внасят във Фонд „Сигурност на електроенергийната система“ целевите вноски по ал. 1 и 3 за предходния месец.\n(7) Търговците на електрическа енергия по ал. 4:\n1. подават във Фонд „Сигурност на електроенергийната система“ декларация по образец, утвърден от министъра на енергетиката, за всичките си приходи от продадена електрическа енергия по свободно договорени цени, разходите, свързани с покупката и продажбата на тези количества електрическа енергия, както и размера на дължимите целеви вноски върху тези приходи:\nа) в срок до 15 април 2026 г. – за периода от 1 януари 2026 г. до 31 март 2026 г.;\nб) в срок до 15 юли 2026 г. – за периода от 1 април 2026 г. до 30 юни 2026 г.;\nв) в срок до 15 октомври 2026 г. – за периода от 1 юли 2026 г. до 30 септември 2026 г.;\nг) в срок до 15 януари 2027 г. – за периода от 1 октомври 2026 г. до 31 декември 2026 г.;\n2. внасят във Фонд „Сигурност на електроенергийната система“ целевите вноски по ал. 4 за периодите и в сроковете по т. 1.\n(8) Фонд „Сигурност на електроенергийната система“ начислява задълженията на производителите и търговците на електрическа енергия въз основа на декларираните от тях данни.\n(9) Фонд „Сигурност на електроенергийната система“ изпраща ежемесечно до 20-о число на месеца подадените декларации по предходните алинеи на Националната агенция за приходите. Националната агенция за приходите извършва проверка относно достоверността на декларираните по ал. 6 и 7 данни и при констатиране на разминавания уведомява фонда, за да коригира начислените задължения на лицата по ал. 1, 3 и 4.\n(10) Целевите вноски по ал. 1, 3 и 4 се признават за текущи разходи за дейността за целите на данъчното облагане на производителите и търговците на електрическа енергия.\n(11) Производителите и търговците на електрическа енергия могат да правят авансови вноски по целевите вноски по ал. 1, 3 и 4.\n(12) Целевите вноски по ал. 1, 3 и 4 не са свързани с наложени задължения към обществото и не могат да бъдат предявени за компенсиране по смисъла на чл. 35 от Закона за енергетиката.\n(13) Целевите вноски по ал. 1, 3 и 4 и целево предоставените средства по чл. 36д, ал. 1, т. 8 от Закона за енергетиката се използват за покриване на разходи по чл. 36б, ал. 1, т. 4 от Закона за енергетиката по приети от Министерския съвет програми и за покриване на разходи по чл. 36б, ал. 1, т. 5 от същия закон при спазване на правилата за държавните помощи. Компенсация за покриване на разходите за електроенергия в детски ясли, детски градини, яслени групи в детските градини, училища, детски спортни школи, читалища, молитвени домове, храмове и манастири на регистрирани вероизповедания, вписани в регистъра по чл. 12, ал. 3 от Закона за вероизповеданията, се предоставя при спазване на правилата за държавните помощи до цената, която заплащат битовите крайни клиенти по чл. 30а, ал. 3 от Закона за енергетиката за съответния период.\n(14) Целевите вноски по ал. 1, 3 и 4 са публични държавни вземания, като невнесените в срок вноски се установяват и събират по реда на Данъчно-осигурителния процесуален кодекс от органите на Националната агенция за приходите.\n(15) За невнесените в срок целеви вноски по ал. 1, 3 и 4 се дължат лихви съгласно Закона за лихвите върху данъци, такси и други подобни държавни вземания.\n(16) Фонд „Сигурност на електроенергийната система“ може да прихваща вземанията си за целеви вноски по ал. 1 и 3 срещу задължението си за заплащане на премия по чл. 36и от Закона за енергетиката въз основа на акт за прихващане на вземанията, издаден от председателя на фонда.\n(17) На лице, което е длъжно, но не подаде декларация по ал. 6 и 7 или не я подаде в срок, се налага имуществена санкция в размер от 5113 евро до 10 226 евро.\n(18) На лице, което е длъжно, но не внесе в срок целева вноска по ал. 1, 3 и 4, се налага имуществена санкция в размер на 10 на сто от дължимата вноска.\n(19) Актовете за установяване на нарушението по ал. 17 и 18 се съставят от длъжностни лица, определени от министъра на енергетиката, а наказателните постановления се издават от министъра на енергетиката.\n(20) Установяването на нарушенията по ал. 17 и 18, издаването, обжалването и изпълнението на наказателните постановления се извършват по реда на Закона за административните нарушения и наказания.\n§ 3. \nМинистърът на финансите изготвя и внася за одобряване от Министерския съвет проект на решение за бюджетната процедура за 2027 г. по съставянето на средносрочната бюджетна прогноза и на проекта за държавния бюджет за 2027 г. след приемането на Закона за държавния бюджет на Република България за 2026 г., Закона за бюджета на държавното обществено осигуряване за 2026 г. и Закона за бюджета на Националната здравноосигурителна каса за 2026 г.\n§ 4. \nВ Закона за социалните услуги (обн., ДВ, бр. 24 от 2019 г.; изм., бр. 101 от 2019 г.; Решение № 9 на Конституционния съд от 2020 г. – бр. 65 от 2020 г.; изм., бр. 71 и 110 от 2020 г., бр. 14 от 2021 г., бр. 8 и 104 от 2022 г., бр. 108 от 2023 г. и бр. 6, 26 и 31 от 2025 г.) в преходните и заключителните разпоредби се правят следните изменения:\n1. В § 36, ал. 1 думите „Варна, Плевен и Стара Загора“ се заменят с „Варна и Плевен“, а думите „31 декември 2025 г.“ се заменят с „31 декември 2027 г.“.\n2. В § 44:\nа) в ал. 1 думите „2026 г.“ се заменят с „2027 г.“;\nб) в ал. 2 думите „2025 г.“ се заменят с „2026 г.“.\n§ 5. \nОт 1 януари 2026 г. до 30 юни 2026 г. всички семейни помощи по Закона за семейни помощи за деца се изплащат само в пари.\n§ 6. \nВ Закона за местните данъци и такси (обн., ДВ, бр. 117 от 1997 г.; изм., бр. 71, 83, 105 и 153 от 1998 г., бр. 103 от 1999 г., бр. 34 и 102 от 2000 г., бр. 109 от 2001 г., бр. 28, 45, 56 и 119 от 2002 г., бр. 84 и 112 от 2003 г., бр. 6, 18, 36, 70 и 106 от 2004 г., бр. 87, 94, 100, 103 и 105 от 2005 г., бр. 30, 36 и 105 от 2006 г., бр. 55 и 110 от 2007 г., бр. 70 и 105 от 2008 г., бр. 12, 19, 41 и 95 от 2009 г., бр. 98 от 2010 г., бр. 19, 28, 31, 35 и 39 от 2011 г.; Решение № 5 на Конституционния съд от 2012 г. – бр. 30 от 2012 г.; изм., бр. 53, 54 и 102 от 2012 г., бр. 24, 30, 61 и 101 от 2013 г., бр. 105 от 2014 г., бр. 14, 35, 37, 79 и 95 от 2015 г., бр. 32, 43 и 74 от 2016 г.; попр., бр. 80 от 2016 г.; изм., бр. 97 от 2016 г., бр. 88, 92, 96, 97 и 99 от 2017 г., бр. 98 и 108 от 2018 г., бр. 1 от 2019 г.; Решение № 4 на Конституционния съд от 2019 г. – бр. 32 от 2019 г.; изм., бр. 38, 96, 101 и 102 от 2019 г., бр. 18, 71, 104, 107 и 110 от 2020 г., бр. 14 и 16 от 2021 г., бр. 8, 17 и 104 от 2022 г., бр. 66, 80 и 106 от 2023 г. и бр. 70 и 81 от 2024 г.) се правят следните изменения и допълнения:\n1. В Закона за изменение и допълнение на Закона за местните данъци и такси (обн., ДВ, бр. 88 от 2017 г.; изм., бр. 98 от 2018 г., бр. 14 от 2021 г. и бр. 81 от 2024 г.) в § 16 от преходните и заключителните разпоредби се създават ал. 3 – 6:\n„(3) В срок до 31 декември 2025 г. таксата за битови отпадъци за 2026 г. може да бъде определена по следния ред: \n1. таксата се определя в годишен размер за всяко населено място с решение на общинския съвет въз основа на одобрена план-сметка за всяка дейност, включваща необходимите разходи за:\nа) осигуряване на съдове за съхраняване на битовите отпадъци – контейнери, кофи и други;\nб) събиране, включително разделно събиране, на битовите отпадъци и транспортирането им до депата или други инсталации и съоръжения за третирането им;\nв) проучване, проектиране, изграждане, поддържане, експлоатация, закриване и мониторинг на депата за битови отпадъци или други инсталации или съоръжения за обезвреждане, рециклиране и оползотворяване на битови отпадъци, включително отчисленията по чл. 60 и 64 от Закона за управление на отпадъците; \nг) почистване на уличните платна, площадите, алеите, парковите и другите територии от населените места, предназначени за обществено ползване;\n2. размерът на таксата се определя в евро според количеството на битовите отпадъци;\n3. когато не може да се установи количеството на битовите отпадъци, размерът на таксата се определя в евро на ползвател или пропорционално върху основа, определена от общинския съвет, която е обективен показател в стойностно изражение, на базата на който се определя процентът или промилът на пропорционалната такса, или натурален показател, въз основа на който таксата се определя „на единица“; обективен показател може да бъде и данъчната оценка на недвижимите имоти, балансовата им стойност или пазарната им цена, както и други обективно измерими показатели, определени с наредбата по чл. 9;\n4. при определяне размера на таксата в зависимост от количеството на битовите отпадъци се включват разходите по т. 1, букви „а“, „б“ и „в“;\n5. таксата за поддържане чистотата на териториите за обществено ползване в населените места се определя в евро на ползвател или пропорционално върху основа, определена от общинския съвет;\n6. таксата се заплаща за услугите по събирането, извозването и обезвреждането в депа или други съоръжения на битовите отпадъци, както и за поддържането на чистотата на териториите за обществено ползване в населените места; размерът на таксата се определя по реда на т. 1 за всяка услуга поотделно – сметосъбиране и сметоизвозване; обезвреждане на битовите отпадъци в депа или други съоръжения; чистота на териториите за обществено ползване;\n7. за имоти, намиращи се извън районите, в които общината е организирала събиране и извозване на битови отпадъци, се събира такса за ползване на депо за битови отпадъци и/или за поддържането на чистотата на териториите за обществено ползване; границите на районите и видът на предлаганите услуги по т. 6 в съответния район, както и честотата на сметоизвозване се определят със заповед на кмета на общината и се обявяват публично;\n8. таксата се заплаща от лицата по чл. 11; \n9. не се допускат изменения в приетите от общинския съвет начин на определяне и размер на таксата за битови отпадъци през 2026 г.;\n10. таксата се заплаща по ред, определен от общинския съвет; общината уведомява лицата по чл. 11 за дължимите от тях такси за съответния период и за сроковете за плащане;\n11. не се събира такса за:\nа) сметосъбиране и сметоизвозване, когато услугата не се предоставя от общината или ако имотът не се ползва през цялата година и е подадена декларация по образец от собственика или ползвателя до края на предходната година в общината по местонахождението на имота;\nб) поддържане чистотата на териториите за обществено ползване – когато услугата не се предоставя от общината;\nв) обезвреждане на битовите отпадъци и поддържане на депа за битови отпадъци и други съоръжения за обезвреждане на битови отпадъци – когато няма такива;\nг) услугите, предоставени на молитвени домове, храмове и манастири, в които се извършва богослужебна дейност от законно регистрираните вероизповедания в страната, заедно с поземлените имоти, върху които са построени;\n12. освобождаването по т. 11, буква „г“ е при условие, че имотите не се ползват със стопанска цел, несвързана с пряката им богослужебна дейност;\n13. одобрената план-сметка за определяне разходите на общините по т. 1 подлежи на проверка от Сметната палата.\n(4) Когато до 31 декември 2025 г. общинският съвет не е определил размер на таксата за битови отпадъци за 2026 г. по реда на ал. 3, таксата се събира на базата на действащия размер към 31 декември на предходната година. \n(5) Общинските наредби в частта за таксата за битови отпадъци и решенията на общинските съвети, приети по досегашния ред, запазват действието си през 2026 г.\n(6) До 31 декември 2028 г. общините предоставят в края на всяко шестмесечие в Министерството на финансите информация за отчетения напредък по приемане на актовете по чл. 67, ал. 3 и ал. 6.“\n2. В Закона за изменение и допълнение на Закона за местните данъци и такси (обн., ДВ, бр. 101 от 2013 г.; изм., бр. 105 от 2014 г., бр. 95 от 2015 г., бр. 97 от 2016 г., бр. 88 от 2017 г., бр. 98 от 2018 г., бр. 14 от 2021 г. и бр. 81 от 2024 г.) в § 13, ал. 1 от заключителните разпоредби думите „2025 г.“ се заменят с „2026 г.“.\n§ 7. \nКогато до 31 януари 2026 г. общинските съвети не са приели план-сметката по чл. 66, ал. 3 от Закона за местните данъци и такси за всяка от услугите по чл. 62 от същия закон, таксата за битови отпадъци за 2026 г. се събира от лицата по чл. 11 от закона на базата на действащия размер към 31 декември на предходната година, освен когато таксата за битови отпадъци за 2026 г. е определена или се събира по реда на § 6, т. 1. \n§ 8. \n(1) Месечните отчисления за 2026 г. по чл. 64, ал. 1 от Закона за управление на отпадъците може да се разходват по решение на общинския съвет чрез вътрешни компенсирани промени, без да се изменя приетият от общинския съвет начин на определяне и размер на таксата за битови отпадъци. Средствата могат да бъдат използвани и за почистване на нерегламентирано изхвърлени отпадъци.\n(2) Дължимите месечни отчисления за 2026 г. по чл. 64, ал. 1 от Закона за управление на отпадъците се внасят в срок до 31 декември на съответната година, когато не е прието решение на общинския съвет по ал. 1 за съответната година. Регионалната инспекция по околната среда и водите, на чиято територия се намира съответното депо, възстановява от банковата сметка за чужди средства преведените и неусвоени от общините месечни обезпечения и отчисления за 2025 г. по чл. 60, ал. 2, т. 1 и 2 и чл. 64, ал. 1 от Закона за управление на отпадъците, за които има решение на общинския съвет за съответната година, в срок до 30 април 2026 г.\n(3) Не се начисляват лихви върху дължимите суми за месечни отчисления за 2026 г. по чл. 64, ал. 1 от Закона за управление на отпадъците.\n§ 9. \nВ Закона за данъците върху доходите на физическите лица (обн., ДВ, бр. 95 от 2006 г.; изм., бр. 52 от 2007 г., бр. 64 и 113 от 2007 г., бр. 28, 43 и 106 от 2008 г., бр. 25, 32, 35, 41, 82, 95 и 99 от 2009 г., бр. 16, 49, 94 и 100 от 2010 г., бр. 19, 31, 35, 51 и 99 от 2011 г., бр. 40, 81 и 94 от 2012 г., бр. 23, 66, 100 и 109 от 2013 г., бр. 1, 53, 98, 105 и 107 от 2014 г., бр. 12, 22, 61, 79 и 95 от 2015 г., бр. 32, 74, 75, 97 и 98 от 2016 г., бр. 58, 63 и 97 от 2017 г., бр. 15, 98, 102 и 105 от 2018 г., бр. 24, 79, 96 и 101 от 2019 г., бр. 14, 18, 28, 38, 60 и 104 от 2020 г., бр. 14 от 2021 г., бр. 14, 17, 52, 100 и 102 от 2022 г., бр. 102 и 106 от 2023 г., бр. 70 от 2024 г. и бр. 26, 54 и 97 от 2025 г.) се правят следните изменения и допълнения:\n1. В чл. 37, ал. 1, т. 3 след думите „регулиран пазар“ се добавя „или на пазар за растеж“. \n2. В § 1 от допълнителните разпоредби:\nа) в т. 11, буква „а“ думите „по смисъла на чл. 152, ал. 1 и 2 от Закона за пазарите на финансови инструменти“ се заменят с „и/или на пазар за растеж“;\nб) създават се т. 65 и 66:\n„65. „Регулиран пазар“ е този по смисъла на § 1, т. 70 от допълнителните разпоредби на Закона за корпоративното подоходно облагане.\n66. „Пазар за растеж“ е този по смисъла на § 1, т. 70а от допълнителните разпоредби на Закона за корпоративното подоходно облагане.“\n§ 10.\n В Закона за корпоративното подоходно облагане (обн., ДВ, бр. 105 от 2006 г.; изм., бр. 52, 108 и 110 от 2007 г., бр. 69 и 106 от 2008 г., бр. 32, 35 и 95 от 2009 г., бр. 94 от 2010 г., бр. 19, 31, 35, 51, 77 и 99 от 2011 г., бр. 40 и 94 от 2012 г., бр. 15, 16, 23, 68, 91, 100 и 109 от 2013 г., бр. 1, 105 и 107 от 2014 г., бр. 12, 22, 35, 79 и 95 от 2015 г., бр. 32, 74, 75 и 97 от 2016 г., бр. 58, 85, 92, 97 и 103 от 2017 г., бр. 15, 91, 98, 102, 103 и 105 от 2018 г., бр. 24, 64, 96, 101 и 102 от 2019 г., бр. 18, 28, 38, 69, 104, 107 и 110 от 2020 г., бр. 14 и 21 от 2021 г., бр. 8, 14, 17, 25, 51, 99, 100 и 104 от 2022 г., бр. 66, 86, 102, 106 и 108 от 2023 г., бр. 42, 70 и 72 от 2024 г. и бр. 26 и 97 от 2025 г.) се правят следните изменения и допълнения:\n1. В чл. 44 в заглавието след думите „регулиран пазар“ се добавя „или на пазар за растеж“.\n2. В чл. 195, ал. 6:\nа) в т. 1 след думите „регулиран пазар“ се добавя „или на пазар за растеж“;\nб) в т. 2, буква „в“ след думите „регулиран пазар“ се добавя „или на пазар за растеж“.\n3. В чл. 196 в заглавието след думите „регулиран пазар“ се добавя „или на пазар за растеж“.\n4. В § 1 от допълнителните разпоредби:\nа) в т. 21, буква „а“ думите „по смисъла на чл. 152, ал. 1 и 2 от Закона за пазарите на финансови инструменти“ се заменят с „и/или на пазар за растеж“;\nб) създава се т. 70а:\n„70а. „Пазар за растеж“ е този по смисъла на чл. 122, ал. 1 от Закона за пазарите на финансови инструменти. Пазар за растеж е и всяка многостранна система, която е лицензирана и функционира като пазар за растеж в съответствие с изискванията на Директива 2014/65/ЕС.“\n§ 11.\n Законът влиза в сила от 1 януари 2026 г. с изключение на § 6, 7 и 8, които влизат в сила от 19 декември 2025 г.\nЗаконът е приет от 51-вото Народно събрание на 17 декември 2025 г. и е подпечатан с официалния печат на Народното събрание.\n Председател на Народното събрание: \nРая Назарян\n7669"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166714",
    "meta": [],
    "text": "УКАЗ № 256\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между Република България и Организацията за икономическо сътрудничество и развитие относно привилегиите, имунитетите и улесненията, предоставени на Организацията, приет от 51-вото Народно събрание на 10 декември 2025 г.\nИздаден в \nСофия на 15 декември 2025 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението между Република България и Организацията за икономическо сътрудничество и развитие относно привилегиите, имунитетите и улесненията, предоставени на Организацията\nЧлен единствен.\n Ратифицира Споразумението между Република България и Организацията за икономическо сътрудничество и развитие относно привилегиите, имунитетите и улесненията, предоставени на Организацията, подписано на 3 юни 2025 г. в Париж.\nЗаконът е приет от 51-вото Народно събрание на 10 декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7410"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/166716",
    "meta": [],
    "text": "УКАЗ № 255\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между правителството на Република България и правителството на Обединеното кралство Великобритания и Северна Ирландия за прекратяване на Договора между правителството на Република България и правителството на Обединеното кралство Великобритания и Северна Ирландия за насърчаване и взаимна защита на инвестициите, подписан в Лондон на 11 декември 1995 г., приет от 51-вото Народно събрание на 10 декември 2025 г.\nИздаден в \nСофия на 15 декември 2025 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nГеорги Георгиев\nЗАКОН\nза ратифициране на Споразумението между правителството на Република България и правителството на Обединеното кралство Великобритания и Северна Ирландия за прекратяване на Договора между правителството на Република България и правителството на Обединеното кралство Великобритания и Северна Ирландия за насърчаване и взаимна защита на инвестициите, подписан в Лондон на 11 декември 1995 г.\nЧлен единствен.\n Ратифицира подписаното на 16 септември 2025 г. в Лондон Споразумение между правителството на Република България и правителството на Обединеното кралство Великобритания и Северна Ирландия за прекратяване на Договора между правителството на Република България и правителството на Обединеното кралство Великобритания и Северна Ирландия за насърчаване и взаимна защита на инвестициите, подписан в Лондон на 11 декември 1995 г.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 51-вото Народно събрание на 10 декември 2025 г. и е подпечатан с официалния печат на Народното събрание.\nПредседател на Народното събрание: \nРая Назарян\n7411"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164821",
    "meta": [],
    "text": "УКАЗ № 24\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за пътищата, приет от 49-ото Народно събрание на 31 януари 2024 г.\nИздаден в \nСофия на 7 февруари 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за пътищата \n(обн., ДВ, бр. 26 от 2000 г.; изм., бр. 88 от 2000 г., бр. 111 от 2001 г., бр. 47 и 118 от 2002 г., бр. 9 и 112 от 2003 г., бр. 6 и 14 от 2004 г., бр. 88 и 104 от 2005 г., бр. 30, 36, 64, 102, 105 и 108 от 2006 г., бр. 59 от 2007 г., бр. 43 и 69 от 2008 г., бр. 12, 32, 41, 42, 75, 82 и 93 от 2009 г., бр. 87 от 2010 г., бр. 19, 39, 55 и 99 от 2011 г., бр. 38, 44, 47 и 53 от 2012 г., бр. 15 и 66 от 2013 г., бр. 16, 53 и 98 от 2014 г., бр. 10, 14, 37, 61, 95 и 101 от 2015 г., бр. 30 и 75 от 2016 г., бр. 11, 89 и 96 от 2017 г., бр. 31, 80 и 105 от 2018 г., бр. 60 от 2019 г., бр. 14 и 60 от 2020 г., бр. 17 и 23 от 2021 г. и бр. 14 и 66 от 2023 г.)\n§ 1. \nВ чл. 10 се правят следните изменения и допълнения:\n1. В ал. 1, т. 1 след думите „чл. 10а, ал. 7“ се добавя „и 7а“.\n2. В ал. 3 се създава изречение трето: „Списъкът на тол сегментите, включени в обхвата на платената пътна мрежа, се приема с решение на управителния съвет на Агенция „Пътна инфраструктура“ и се публикува на интернет страницата на агенцията.“\n3. В ал. 7 думите „Директива 2004/52/ЕО на Европейския парламент и на Съвета от 29 април 2004 г. за оперативната съвместимост на електронни системи за пътно таксуване в Общността“ се заменят с „Директива (ЕС) 2019/520 на Европейския парламент и на Съвета от 19 март 2019 г. за оперативната съвместимост на електронни системи за пътно таксуване и за улесняване на трансграничния обмен на информация за неплащане на пътни такси в Съюза (OB, L 91/45 от 29 март 2019 г.)“.\n4. В ал. 9 след думите „Държавна агенция „Национална сигурност“ се добавя „на Главна дирекция „Изпълнение на наказанията“, на Главна дирекция „Охрана“ към министъра на правосъдието, на Бюрото по защита при министъра на правосъдието“, а думата „Неотложната“ се заменя с „центровете за спешна“.\n5. В ал. 12 след думите „чл. 10а, ал. 7“ се добавя „и 7а“.\n6. В ал. 15 думите „електронно събиране на такси за изминато разстояние“ се заменят с „пътно таксуване“.\n§ 2. \nВ чл. 10а се правят следните изменения и допълнения:\n1. В ал. 2 след думите „ал. 7“ се добавя „и 7а“.\n2. В ал. 7 т. 4 се отменя.\n3. Създава се ал. 7а:\n„(7а) Винетна такса се заплаща за къмпинг автомобили от категория М1, независимо от общата им технически допустима максимална маса.“\n4. В ал. 9 след думите „ал. 7“ се добавя „и 7а“.\n§ 3. \nВ чл. 10б се правят следните изменения и допълнения:\n1. В ал. 3 думите „чл. 10а, ал. 7 и 9“ се заменят с „чл. 10а, ал. 7, 7а и 9“.\n2. Създава се ал. 4б:\n„(4б) Ако на борда на превозното средство са инсталирани или налични две или повече бордови апаратури, ползвателят на Европейската услуга за електронно пътно таксуване носи отговорността да използва или активира съответната бордова апаратура за специфичната област на Европейската услуга за електронно пътно таксуване.“\n3. В ал. 7 думите „по електронно събиране на такса за изминато разстояние“ се заменят със „за пътно таксуване“.\n4. В ал. 8 думите „по електронно събиране на такси за изминато разстояние“ се заменят със „за пътно таксуване“.\n§ 4. \nВ чл. 10е, ал. 3 след думите „чл. 10а, ал. 7“ се добавя „и 7а“.\n§ 5. \nВ чл. 10з се правят следните изменения и допълнения:\n1. Алинея 1 се изменя така:\n„(1) Смесената система за таксуване на различните категории пътни превозни средства на база време и на база изминато разстояние включва и Европейската услуга за електронно пътно таксуване (ЕУЕПТ). Европейската услуга за електронно пътно таксуване е допълваща по отношение на националната услуга за електронно пътно таксуване. Агенция „Пътна инфраструктура“ създава и поддържа регистър на областите на ЕУЕПТ, национален регистър на доставчиците на ЕУЕПТ и регистър на националните доставчици на услуги за пътно таксуване.“\n2. В ал. 2 навсякъде абревиатурата „ЕУЕСТ“ се заменя с „ЕУЕПТ“.\n3. В ал. 3:\nа) в текста преди т. 1 абревиатурата „ЕУЕСТ“ се заменя с „ЕУЕПТ“;\nб) в т. 2 думите „който удостоверява“ се заменят с „ които удостоверяват“, а думите „съгласно посоченото в приложение IV, точка 1 от Решение 2009/750/ЕО на Комисията от 6 октомври 2009 г. за определяне на Европейската услуга за електронно събиране на такса за изминато разстояние и нейните технически елементи (ОВ, L 268/11 от 13 октомври 2009 г.)“ се заменят със „със спецификациите“.\n4. В ал. 4, 5 и 6 навсякъде абревиатурата „ЕУЕСТ“ се заменя с „ЕУЕПТ“.\n5. В ал. 7 навсякъде абревиатурата „ЕУЕСТ“ се заменя с „ЕУЕПТ“, а думите „електронно събиране на такси за изминато разстояние“ се заменят с „пътно таксуване“.\n6. Създават се ал. 8 – 11:\n„(8) Доставчик на ЕУЕПТ предоставя незабавно на лицето, събиращо пътни такси, данни за лице, сключило договор с него за достъп до ЕУЕПТ, за идентифициране на пътното превозно средство и за неговия собственик и/или ползвател в случаите на неплащане на пътна такса. Лицето, събиращо пътни такси, е длъжно да не разкрива тези данни на друг доставчик на услуги.\n(9) С цел идентифициране на пътното превозно средство и на неговия собственик и/или ползвател, доставчик на ЕУЕПТ, при необходимост, предоставя данни за лице, сключило договор с него за достъп до ЕУЕПТ, на лицето, събиращо пътни такси, във връзка със задълженията му към органите по приходите. Доставчикът на ЕУЕПТ предоставя данните не по-късно от два дни след получаване на искането. Лицето, събиращо пътни такси, е длъжно да не разкрива тези данни на друг доставчик на услуги.\n(10) В случай на несъответствие между данните, налични в доставчика на ЕУЕПТ и в лицето, събиращо пътни такси, за определяне размера на пътната такса предимство имат данните, налични в лицето, събиращо пътни такси, с изключение на доказана допусната грешка.\n(11) Данните, предоставяни от доставчиците на ЕУЕПТ, се обработват съобразно Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/EО (Общ регламент относно защитата на данните) (ОВ, L 119/1 от 4 май 2016 г.) и Закона за защита на личните данни.“\n§ 6. \nСъздава се чл. 10л:\n„Чл. 10л. (1) Агенция „Пътна инфраструктура“ изготвя и поддържа заявление за област на ЕУЕПТ, в което се определят общите условия за достъп на доставчиците на ЕУЕПТ до областите на ЕУЕПТ и условията за осъществяване на оперативна съвместимост.\n(2) В случай на създаване на нова електронна система за пътно таксуване лицето, събиращо пътни такси, отговарящо за нея, изготвя и публикува в заявлението за област на ЕУЕПТ подробен план на процеса на оценка на съответствие със спецификациите и на годността за ползване на съставните елементи на оперативната съвместимост, като планът трябва да позволява интегриране на заинтересованите доставчици на ЕУЕПТ най-късно един месец преди оперативния старт на новата система.\n(3) В случай че съществуваща електронна система за пътно таксуване претърпи съществени изменения, лицето, събиращо пътни такси, отговарящо за нея, изготвя и публикува в заявлението за област на ЕУЕПТ подробен план за повторното оценяване на съответствието със спецификациите и на годността за ползване на съставните елементи на оперативната съвместимост на доставчиците на ЕУЕПТ, които вече са били интегрирани към системата преди съществените й изменения. Планът следва да позволи интегрирането на съответните доставчици на ЕУЕПТ най-късно един месец преди изменената система да започне да функционира.\n(4) Лицето, събиращо пътни такси, отговарящо за дадена област на ЕУЕПТ, създава среда за изпитвания, в която доставчиците на ЕУЕПТ или техни упълномощени представители могат да проверят дали бордовата им апаратура е годна за ползване в областта на ЕУЕПТ, за която отговаря лицето, събиращо пътни такси, и да получат сертифициране за успешно приключване на изпитванията.\n(5) Разходите, свързани с изпитванията за постигане на оперативна съвместимост, са за сметка на доставчиците на услуги за пътно таксуване или техните упълномощени представители и са в размер, определен с тарифата по чл. 10, ал. 6.\n(6) Когато съставните елементи на оперативната съвместимост на ЕУЕПТ имат маркировка СЕ или декларация за съответствие спрямо спецификациите, или декларация за годността за ползване, или и двете, пускането им на пазара не се забранява, ограничава или възпрепятства. Не се изисква извършване на проверки, които вече са били осъществени като част от процедурата за проверка на съответствието спрямо спецификациите или годността за ползване, или и двете.\n(7) Когато възникнат основания да се счита, че за пуснати на пазара съставни елементи на оперативната съвместимост, носещи маркировка СЕ, съществува вероятност при използването им по предназначение да не удовлетворят съответните изисквания, се вземат всички необходими мерки за ограничаване на тяхното поле на прилагане, за забрана на тяхното използване или за изтеглянето им от пазара. В тези случаи Агенция „Пътна инфраструктура“ незабавно информира Европейската комисия за взетите мерки и посочва дали несъответствието се дължи на неправилно прилагане или на непригодност на техническите спецификации.“\n§ 7. \nСъздава се чл. 10м:\n„Чл. 10м. (1) Оценяването на съответствието спрямо спецификациите и годността за ползване на съставните елементи на оперативната съвместимост се извършва съгласно процедурите, определени в приложение III на Регламент за изпълнение (ЕС) 2020/204 на Комисията от 28 ноември 2019 г. относно подробните задължения на доставчиците на Европейската услуга за електронно пътно таксуване, минималното съдържание на заявлението за област на Европейската услуга за електронно пътно таксуване, електронните интерфейси, изискванията за съставните елементи на оперативната съвместимост и за отмяна на Решение 2009/750/ЕО (ОВ, L 43/49 от 17 февруари 2020 г.), наричан по-нататък „Регламент за изпълнение (ЕС) 2020/204“. Когато процедурата за оценяване на съответствието предвижда участие на нотифициран орган, той трябва да е нотифициран от държава членка или да е получил разрешение по реда на този закон.\n(2) Разрешението по ал. 1 се издава от Агенция „Пътна инфраструктура“ след решение на управителния съвет на агенцията и в него се посочват обхватът на дейностите и елементите за оценка.\n(3) Разрешението по ал. 1 се издава на лице, което:\n1. има правосубектност съгласно българското законодателство;\n2. разполага с технически средства за извършване на процедурите за оценяване на съответствието;\n3. не е участвало, включително персоналът му, при проектирането, производството, доставката и монтажа на съставните елементи, чието оценяване ще извършва;\n4. разполага с персонал, който е:\nа) обучен за прилагането на изискванията за оперативна съвместимост и техническите правила и процедурите за оценяване и проверка, има професионален опит и техническа компетентност за оценяване на съответствието, включително умения за изготвяне на протоколи, доклади и сертификати, които удостоверяват резултатите от извършените дейности;\nб) обвързан с изискването за опазване на професионална тайна относно информацията, която получава при извършване на дейността;\n5. гарантира безпристрастност и независимост на персонала си;\n6. има валидна застраховка „Професионална отговорност“ за вредите, които могат да настъпят вследствие на неизпълнение на задълженията му, свързани с дейностите по оценяване на съответствието;\n7. няма публични задължения, с изключение на задълженията по невлезли в сила актове, както и разсрочени, отсрочени или обезпечени задължения;\n8. не е обявено в несъстоятелност или не е в открито производство по несъстоятелност или ликвидация;\n9. разполага с методики и инструменти за провеждане на процедурите за оценяване.\n(4) Нотифицираният орган не може да бъде свързано лице, по смисъла на § 1 от допълнителните разпоредби на Търговския закон, с организацията, чийто продукт оценява, както и с доставчиците на услуги.\n(5) Изпълнението на изискванията по ал. 3, т. 3, т. 4, буква „б“ и т. 5 се удостоверява чрез документ за акредитация, издаден от компетентен орган.\n(6) Лицето, което кандидатства за разрешение по ал. 1, подава писмено заявление до Агенция „Пътна инфраструктура“, към което прилага документите, определени в наредбата по ал. 17, удостоверяващи обстоятелствата по ал. 3.\n(7) При подаване на заявление за издаване на разрешението по ал. 1 се заплаща такса в размер, определен с тарифата по чл. 10, ал. 6.\n(8) В едномесечен срок Агенция „Пътна инфраструктура“ уведомява заявителя за констатирани нередовности и/или непълноти в заявлението му.\n(9) Заявителят отстранява констатираните нередовности и/или непълноти в заявлението си в едномесечен срок от датата на уведомлението по ал. 8.\n(10) В срок до три месеца от получаване на заявлението или от отстраняване на нередовностите и/или непълнотите Агенция „Пътна инфраструктура“, след решение на управителния съвет, издава или мотивирано отказва издаването на разрешение по ал. 1.\n(11) Разрешението е безсрочно и правата, произтичащи от него, не може да се прехвърлят и/или преотстъпват.\n(12) Разрешението се отнема, а правата, произтичащи от него, се прекратяват, когато се установи, че нотифицираният орган:\n1. не отговаря на изискванията по ал. 3;\n2. не изпълнява установените процедури за оценяване;\n3. няма валиден документ за акредитация;\n4. е подал молба за прекратяване на разрешението.\n(13) При отнемане на разрешението Агенция „Пътна инфраструктура“ уведомява Европейската комисия и останалите държави членки.\n(14) Отказът за издаване на разрешение по ал. 1 и неговото отнемане се обжалват пред съответния административен съд по реда на Административнопроцесуалния кодекс.\n(15) Агенция „Пътна инфраструктура“ изпраща информация до Европейската комисия с искане за определяне на идентификационен номер на лицата, получили разрешение по ал. 1.\n(16) Когато се установи несъответствие с критериите, предвидени в делегираните актове за допустимост на нотифицираните органи на друга държава членка, Агенция „Пътна инфраструктура“ уведомява Комитета за електронно пътно таксуване към Европейската комисия.\n(17) Министърът на регионалното развитие и благоустройството издава наредба, с която се определят:\n1. процедурите за оценяване на съответствието спрямо спецификациите и годността за ползване на съставните елементи на оперативната съвместимост;\n2. условията и редът за извършване оценяването на съответствието спрямо спецификациите и годността за ползване на съставните елементи на оперативната съвместимост;\n3. необходимите документи за удостоверяване на съответствието с изискванията;\n4. условията и редът за получаване на разрешение за оценяване на съответствието, както и допълнителните специфични критерии към лицата, които оценяват съответствието, и задълженията им по процедурите за оценяване на съответствието;\n5. условията и редът за издаване на разрешение за предоставяне на услуга за електронно събиране на пътни такси;\n6. други изисквания, свързани с постигане на оперативната съвместимост.\n(18) Лицето, събиращо пътни такси, сътрудничи на доставчиците на ЕУЕПТ, на производителите на съставните елементи на оперативната съвместимост или на нотифицираните органи във връзка с оценяването на годността за ползване на оперативно съвместимите съставни елементи в рамките на областите на ЕУЕПТ, като не допуска никаква форма на дискриминация.\n(19) Дейностите по ал. 1 и условията, на които трябва да отговаря нотифицираният орган, се осъществяват при спазване на изискванията на Делегиран регламент (ЕС) 2020/203 на Комисията от 28 ноември 2019 г. за класифицирането на превозните средства, задълженията на ползвателите на Европейската услуга за електронно пътно таксуване, изискванията за съставните елементи на оперативната съвместимост и минималните критерии за допустимост на нотифицираните органи (ОВ, L 43/41 от 17 февруари 2020 г.), наричан по-нататък „Делегиран регламент (ЕС) 2020/203“ и Регламент за изпълнение (ЕС) 2020/204.“\n§ 8. \nВ чл. 21, ал. 3 се правят следните изменения и допълнения:\n1. Създава се нова т. 12:\n„12. издава разрешение на нотифициран орган по смисъла на Делегиран регламент (ЕС) 2020/203;“.\n2. В т. 21 абревиатурата „ЕУЕСТ“ се заменя с „ЕУЕПТ“.\n3. Точка 22 се изменя така:\n„22. изготвя и поддържа заявление за област на ЕУЕПТ и предприема действия за отстраняване на несъответствието на областта на ЕУЕПТ с техническите и процедурните условия за оперативна съвместимост;“.\n4. Създава се нова т. 23:\n„23. удостоверява годността на лицата по чл. 10з, ал. 2 и чл. 10и, ал. 1 за предоставяне на услуга за електронно събиране на пътни такси;“.\n5. В т. 25 навсякъде думите „електронно събиране на такси за изминато разстояние“ се заменят с „пътно таксуване“ и абревиатурата „ЕУЕСТ“ се заменя с „ЕУЕПТ“.\n§ 9. \nВ § 1 от допълнителните разпоредби се правят следните изменения и допълнения:\n1. В т. 9 след думите „пунктове за техническо обслужване на автомобили“ се добавя „и къмпинг автомобили“.\n2. Създават се т. 36 – 56:\n„36. „Услуга за пътно таксуване“ е услуга, която позволява движението на превозно средство в една или повече области на ЕУЕПТ, на основание договор и наличие на бордова апаратура, и която включва:\nа) предоставяне на индивидуализирана бордова апаратура на потребителите и поддържане на нейната функционалност, при необходимост;\nб) гарантиране, че дължимата пътна такса от потребителя е платена на лицето, събиращо пътни такси;\nв) осигуряване на потребителя на платежни средства, чрез които да извърши плащането;\nг) събиране на пътната такса от потребителя;\nд) управление на отношенията с потребителя на услугата като клиент;\nе) прилагане и зачитане на политиките в областта на сигурността и неприкосновеността на личния живот в системите за пътно таксуване.\n37. „Определена структура, събираща пътна такса“ са две или повече лица, събиращи пътни такси, които са свързани в структура.\n38. „Европейска услуга за електронно пътно таксуване (ЕУЕПТ)“ е услуга за пътно таксуване, която се осигурява въз основа на договор за една или повече области на ЕУЕПТ от доставчик на ЕУЕПТ на потребител на ЕУЕПТ.\n39. „Доставчик на ЕУЕПТ“ е субект, който в рамките на договор осигурява достъп до ЕУЕПТ на потребител на ЕУЕПТ, прехвърля пътните такси към лицето, събиращо пътни такси, и който е регистриран в държава членка на установяване.\n40. „Потребител на ЕУЕПТ“ е физическо или юридическо лице, което сключва договор с доставчик на ЕУЕПТ с цел получаване на достъп до ЕУЕПТ. \n41. „Област на ЕУЕПТ“ е път, пътна мрежа, съоръжение като мост, тунел или ферибот, за които се събират пътни такси чрез електронна система за пътно таксуване.\n42. „Система, съвместима с ЕУЕПТ“ e съвкупността от елементи на дадена електронна система за пътно таксуване, която е необходима за интегрирането на доставчиците на ЕУЕПТ в системата и за функционирането на ЕУЕПТ. \n43. „Електронна система за пътно таксуване“ е система за събиране на пътни такси, в която задължението на потребителя да плати пътна такса възниква с автоматично откриване на присъствие на превозното средство на определено място, чрез връзка от разстояние с бордовата апаратура в превозното средство или чрез автоматично разпознаване на регистрационния му номер.\n44. „Бордова апаратура“ е пълният набор от хардуерни и софтуерни компоненти, използвани като: част от услугата за пътно таксуване, които са инсталирани или налични в превозното средство с цел събиране, съхраняване, обработка и дистанционно получаване/предаване на данни; отделно устройство; интегрирана система в превозното средство.\n45. „Основен доставчик на услуга“ e доставчик на услуга за пътно таксуване със специални задължения, които са различни от правата и задълженията на другите доставчици на услуги.\n46. „Съставен елемент на оперативната съвместимост“ е всеки елементарен компонент, група компоненти, предварителен монтаж или пълен монтаж на оборудване, включен или предвиден за включване в ЕУЕПТ, от който оперативната съвместимост на услугата зависи пряко или косвено, включително както материални обекти, така и нематериални обекти.\n47. „Годност за ползване“ е способността на съставния елемент на оперативната съвместимост – интегриран в ЕУЕПТ, целесъобразно и в съответствие със системата на структурата, събираща пътни такси, да покрие и поддържа определени експлоатационни характеристики.\n48. „Данни, необходими за определяне на пътната такса“ е информацията, определена от лицето, събиращо пътни такси, необходима за установяване на дължимата пътна такса за движението на превозно средство в определена област на пътно таксуване, както и за извършване на трансакцията по плащане на пътната такса.\n49. „Декларация на пътна такса“ е декларация на данни, подадени пред лицето, събиращо пътни такси, която потвърждава присъствието на превозно средство в определена област на ЕУЕПТ и е във формат, предварително договорен между доставчика на услугата за пътно таксуване и лицето, събиращо пътни такси.\n50. „Бек офис система“ e централната електронна система, която използва лице, събиращо пътни такси, група от лица, събиращи пътни такси, които са създали център за оперативна съвместимост, или доставчиците на ЕУЕПТ за събиране, обработване и изпращане на информация в рамките на система за електронно пътно таксуване.\n51. „Съществено изменена система“ е съществуваща система за електронно пътно таксуване, върху която е извършена или се извършва промяна, която налага доставчиците на ЕУЕПТ да променят съставните елементи на оперативната съвместимост в действие.\n52. „Удостоверяване годността за предоставяне на услуга за електронно събиране на пътни такси“ e процесът, определен и управляван от лицето, събиращо пътни такси, на който трябва да бъде подложен доставчикът на ЕУЕПТ, преди да получи разрешение да предоставя ЕУЕПТ в област на ЕУЕПТ.\n53. „Неплащане на пътна такса“ e нарушението, при което ползвател на пътя в дадена държава членка не плаща пътната такса, която е определена от националните разпоредби в държава членка.\n54. „Държава на регистрация“ e държавата, в която е регистрирано превозното средство, за което се предвижда заплащане на пътна такса.\n55. „Автоматизирано търсене“ e процедура за онлайн достъп за справка в базите данни на една, повече от една или всички държави –  членки на Европейския съюз.\n56. „Притежател на свидетелство за регистрация на превозното средство“ е лицето, на чието име е регистрирано превозното средство съгласно правото на държавата на регистрация.“\n§ 10.\n В § 1а от допълнителните разпоредби накрая се добавя „и изисквания на Директива (ЕС) 2019/520 на Европейския парламент и на Съвета от 19 март 2019 г. за оперативната съвместимост на електронни системи за пътно таксуване и за улесняване на трансграничния обмен на информация за неплащане на пътни такси в Съюза (OB, L 91/45 от 29 март 2019 г.)“.\nДопълнителна разпоредба\n§ 11.\n В останалите текстове на закона абревиатурата „ЕУЕСТ“ се заменя с „ЕУЕПТ“, думите „услуга по електронно събиране на такси за изминато разстояние“, „услуги за електронно събиране на такси за изминато разстояние“ и „услугите за електронно събиране на такси за изминато разстояние“ се заменят съответно с „услуга за пътно таксуване“, „услуги за пътно таксуване“ и „услугите за пътно таксуване“ и навсякъде думите „министъра на транспорта, информационните технологии и съобщенията“ и „министърът на транспорта, информационните технологии и съобщенията“ се заменят съответно с „министъра на транспорта и съобщенията“ и „министърът на транспорта и съобщенията“.\nЗаключителни разпоредби\n§ 12.\n В Закона за движението по пътищата (обн., ДВ, бр. 20 от 1999 г.; изм. и доп., бр. 1 от 2000 г., бр. 43 и 76 от 2002 г., бр. 16 и 22 от 2003 г., бр. 6, 70, 85 и 115 от 2004 г., бр. 79, 92, 99, 102, 103 и 105 от 2005 г., бр. 30, 34, 61, 64, 80, 82, 85 и 102 от 2006 г., бр. 22, 51, 53, 97 и 109 от 2007 г., бр. 36, 43, 69, 88 и 102 от 2008 г., бр. 74, 75, 82 и 93 от 2009 г., бр. 54, 98 и 100 от 2010 г., бр. 10, 19, 39 и 48 от 2011 г.; Решение № 1 на Конституционния съд от 2012 г. – бр. 20 от 2012 г.; изм. и доп., бр. 47, 53, 54, 60 и 75 от 2012 г., бр. 15 и 68 от 2013 г., бр. 53 и 107 от 2014 г., бр. 14, 19, 37, 79, 92, 95, 101 и 102 от 2015 г., бр. 13, 50, 81, 86, 98 и 101 от 2016 г., бр. 9, 11, 54, 58, 77 и 97 от 2017 г., бр. 2, 7, 17, 55, 59, 62, 77, 86 и 105 от 2018 г., бр. 13, 17 и 60 от 2019 г., бр. 51, 60, 69, 71, 104 и 109 от 2020 г., бр. 18 и 23 от 2021 г.; Решение № 3 на Конституционния съд от 2021 г. – бр. 26 от 2021 г.; изм., бр. 80 от 2021 г.; Решение № 11 на Конституционния съд от 2021 г. – бр. 84 от 2021 г.) се правят следните изменения и допълнения:\n1. В чл. 167а, ал. 2, т. 4 думите „чл. 10, ал. 2 и чл. 10а, ал. 2“ се заменят с „чл. 10, ал. 2, чл. 10а, ал. 2 и чл. 10б, ал. 5“.\n2. В чл. 179, ал. 3д след думите „по чл. 10а, ал. 7“ се добавя „и 7а“.\n3. В чл. 189ж:\nа) в ал. 1 след думите „чл. 179, ал. 3“ се поставя тире и се добавя „3б“;\nб) в ал. 3а думите „т. 5“ се заменят с „т. 4“.\n4. Създава се чл. 189и:\n„Чл. 189и. (1) За нарушение по чл. 179, ал. 3, 3а или 3б, извършено с пътно превозно средство, регистрирано в друга държава – членка на Европейския съюз, се извършва автоматизирано търсене в националните бази данни за регистрацията на пътни превозни средства на съответната държава членка за установяване на притежателя на свидетелство за регистрация и/или собственика на пътното превозно средство.\n(2) Агенция „Пътна инфраструктура“ като лице, събиращо пътни такси, чрез определени длъжностни лица изпълнява търсенето по ал. 1 чрез електронна услуга, предоставена от Министерството на вътрешните работи, при спазване изискванията за защита на личните данни. Електронната услуга се изпълнява по регистрационен номер на превозното средство, държава на регистрация, основание за търсенето и референтна дата и час и предоставя данни за:\n1. притежателя на свидетелство за регистрация и/или собственика/ползвателя – имена/търговско наименование, адрес, дата на раждане, вид на правния субект, идентификационен номер;\n2. превозното средство – идентификационен номер, марка, модел, ЕС код на категория и клас емисии (екологична категория).\n(3) Обменът на информация и достъпът до данните по ал. 2 се уреждат с инструкцията по чл. 167а, ал. 7.\n(4) След установяване на притежателя на свидетелството за регистрация и/или собственика или ползвателя на пътното превозно средство, с което е извършено нарушението, Агенция „Пътна инфраструктура“ изготвя и изпраща уведомително писмо по образец, утвърден от управителния съвет на агенцията.\n(5) Уведомителното писмо по ал. 4 съдържа данни за нарушението, дата, час и място на нарушението, правна квалификация на нарушението, предвидената санкция за нарушението, правото на обжалване и на достъп до информация и данни за уреда, с който е установено нарушението.\n(6) Уведомителното писмо по ал. 4 се изготвя на един от официалните езици на държавата – членка на Европейския съюз, в която е регистрирано пътното превозно средство.\n(7) С уведомителното писмо по ал. 4 се определя срок на притежателя на свидетелство за регистрация и/или собственика или ползвателя до 60 дни от датата на получаването му да признае извършването на нарушението или да посочи данни за лицето, управлявало пътното превозно средство, с което е извършено нарушението.\n(8) На лицето по ал. 7, посочено от притежателя на свидетелството за регистрация и/или собственика или ползвателя, се изпраща уведомителното писмо по ал. 4 за извършеното нарушение.\n(9) Агенция „Пътна инфраструктура“ докладва на Европейската комисия за броя на автоматизираните търсения за извършени нарушения по чл. 179, ал. 3, 3а или 3б на територията на Република България, изпратени на националното звено за контакт на държавата членка на регистрация, и за броя на безрезултатните търсения, както и за последващи действия по отношение на неплащане на пътна такса въз основа на дела на такива нарушения, по които са били предприети последващи действия с уведомителни писма. Информацията се предоставя на Европейската комисия в срок до 1 септември 2024 г., следващо подаване на информация до 19 април 2026 г. и на всеки три години от датата на предоставяне през 2026 г.“\n5. В допълнителните разпоредби се създава § 6г:\n„§ 6г. Този закон въвежда изисквания на Директива (ЕС) 2019/520 на Европейския парламент и на Съвета от 19 март 2019 г. за оперативната съвместимост на електронни системи за пътно таксуване и за улесняване на трансграничния обмен на информация за неплащане на пътни такси в Съюза (OB, L 91/45 от 29 март 2019 г.).“\n§ 13.\n Министърът на регионалното развитие и благоустройството издава наредбата по чл. 10м, ал. 17 от Закона за пътищата в срок до три месеца от влизането в сила на този закон.\n§ 14.\n Законът влиза в сила от деня на обнародването му в „Държавен вестник“, с изключение на § 12, т. 4 и 5, които влизат в сила 6 месеца след обнародването.\nЗаконът е приет от 49-ото Народно събрание на 31 януари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1132"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165309",
    "meta": [],
    "text": "УКАЗ № 25\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за оръжията, боеприпасите, взривните вещества и пиротехническите изделия, приет от 49-ото Народно събрание на 31 януари 2024 г.\nИздаден в \nСофия на 7 февруари 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за оръжията, боеприпасите, взривните вещества и пиротехническите изделия\n(обн., ДВ, бр. 73 от 2010 г.; изм., бр. 88 от 2010 г., бр. 26 и 43 от 2011 г., бр. 44 и 73 от 2012 г., бр. 66, 68 и 70 от 2013 г., бр. 53 и 98 от 2014 г., бр. 14, 56, 79, 94 и 95 от 2015 г., бр. 47, 81 и 103 от 2016 г., бр. 103 от 2017 г., бр. 10 и 20 от 2018 г., бр. 37 от 2019 г., бр. 28 и 100 от 2020 г., бр. 80 от 2021 г., бр. 102 от 2022 г. и бр. 84 от 2023 г.)\n§ 1. \nВ чл. 4, ал. 5 накрая се поставя запетая и се добавя „като за придобиването, продажбата, замяната или дарението му се прилагат правилата за предупредителните и сигналните оръжия“.\n§ 2. \nВ чл. 6 се правят следните изменения и допълнения:\n1. В ал. 2 числото „44“ се заменя с „51“ и навсякъде числото „50“ се заменя със „100“.\n2. В ал. 3:\nа) в текста преди т. 1 след думите „учебни стрелби“ се поставя запетая и се добавя „обучение“;\nб) в т. 1 числото „50“ се заменя със „100“;\nв) в т. 2 числото „51“ се заменя с „44“, числото „100“ се заменя с „500“ и числото „50“ се заменя със „100“;\nг) в т. 6 думите „учебни цели“ се заменят с „учебни стрелби и обучение“, а накрая се добавя „и от лица, получили разрешение по чл. 81а“;\nд) в т. 7 числото „50“ се заменя със „100“.\n3. В ал. 4:\nа) в т. 1 навсякъде числото „50“ се заменя със „100“;\nб) точка 2 се изменя така:\n„2. спортносъстезателни нужди – според доказаните потребности (с личен спортно-състезателен и/или тренировъчен план);“\nв) създава се т. 3:\n„3. ловен туризъм и за промишлен лов – според доказаните потребности.“\n4. В ал. 5, т. 1 думите „до 1000 броя капсули и до 1000 грама барут“ се заменят с „до 2500 броя капсули и до 2500 грама барут“.\n§ 3. \nВ чл. 8, ал. 2, т. 3 се създава буква „в“:\n„в) ракети за борба с градушките;“.\n§ 4. \nВ чл. 35, ал. 2 се създава изречение второ: „Складовете и търговските обекти трябва да са строежи по смисъла на Закона за устройство на територията.“\n§ 5. \nВ чл. 60, ал. 1 се правят следните изменения и допълнения:\n1. В т. 3:\nа) в текста преди буква „а“ думите „носенето и употребата“ се заменят с „носенето или употребата“;\nб) буква „д“ се изменя така:\n„д) в здравни и лечебни заведения, и в социални домове;“\nв) създава се буква „ж“:\n„ж) в образователни институции, освен когато са необходими за осъществяване на учебната дейност и са придобити съгласно чл. 6, ал. 3, т. 6;“.\n2. В т. 4 след думите „за ловни“ се поставя запетая и се добавя „спортни и обучителни цели и учебни стрелби“.\n§ 6. \nВ чл. 76, ал. 4, т. 3 накрая се поставя запетая и се добавя „с изключение на лицата по ал. 2“.\n§ 7. \nВ чл. 78 се правят следните допълнения:\n1. В ал. 3 след думите „служебни цели“ се добавя „или огнестрелно оръжие за спортни и ловни цели“.\n2. В ал. 4 се създават т. 4 и 5:\n„4. заверен билет за лов съгласно Закона за лова и опазване на дивеча – за ловни цели;\n5. документ за членство в официално призната организация по стрелкови спорт – за спортни цели.“\n§ 8. \nВ чл. 79 се правят следните изменения:\n1. В ал. 5 думите „както и за всеки калибър и размер на сачмите за ловните гладкоцевни оръжия“ се заличават.\n2. Алинеи 6 и 7 се отменят.\n§ 9. \nВ чл. 87, ал. 1 се правят следните допълнения:\n1. В т. 3 след думите „оръжия по чл. 6, ал. 3, т. 1“ се добавя „и късоцевни огнестрелни оръжия – пистолети и револвери по чл. 6, ал. 3, т. 2“.\n2. Създава се т. 4:\n„4. декларация за наличието на обстоятелства по чл. 58, ал. 1, т. 10, освен в случаите на подновяване на разрешението по чл. 81а.“\n§ 10.\n В чл. 99 се правят следните изменения и допълнения:\n1. В ал. 4 след думите „със съответното разрешение“ се добавя „за придобиване, съхранение и/или носене и употреба“.\n2. Създава се нова ал. 7:\n„(7) Не се изисква разрешение за транспортиране на оръжия, както и на боеприпаси с клас на опасност 1.4S, когато транспортирането се извършва между лица по чл. 35, ал. 1 или между лица по чл. 35, ал. 1 и лица по чл. 81а.“\n3. Досегашната ал. 7 става ал. 8.\n4. Досегашната ал. 8 става ал. 9 и в нея:\nа) в изречение първо думите „транспортирана и“ се заличават;\nб) в изречение трето думите „Транспортирането и експонирането“ се заменят с „Експонирането“, а думите „и получаване на разрешение за транспортиране“ се заличават.\n5. Досегашната ал. 9 става ал. 10.\n§ 11.\n В чл. 109, ал. 3 след думите „трета държава“ се добавя „или от трета държава, през територията на Република България до друга държава членка“.\n§ 12.\n В чл. 111, ал. 2 след думите „Република България“ се поставя запетая и се добавя „от държава членка през територията на Република България до трета държава или от трета държава, през територията на Република България до друга държава членка“.\n§ 13.\n В чл. 120а, ал. 5 накрая се поставя запетая и се добавя „както и от трета държава, през територията на Република България до друга държава членка“.\n§ 14.\n В чл. 121 се правят следните изменения и допълнения:\n1. Създава се ал. 1а:\n„(1a) Разрешение за внос и удостоверение за трансфер на взривни вещества, пиротехнически изделия, огнестрелни оръжия и боеприпаси, както и разрешение за износ и разрешение за трансфер на взривни вещества, пиротехнически изделия, огнестрелни оръжия и боеприпаси по този закон не се изисква, когато такова е надлежно издадено по Закона за експортния контрол на продукти, свързани с отбраната, и на изделия и технологии с двойна употреба.“\n2. Алинея 4 се отменя.\n3. Създава се ал. 10:\n„(10) Лицата, получили разрешение по Закона за експортния контрол на продукти, свързани с отбраната, и на изделия и технологии с двойна употреба в случаите по ал. 1а, уведомяват за това писмено или по електронен път директора на ГДНП на МВР, като представят документите по ал. 2, т. 7, 8 и 10а.“\n§ 15.\n В чл. 126, ал. 5 след думите „трета държава“ се добавя „или друга държава членка“.\n§ 16.\n В § 1 от допълнителните разпоредби се правят следните изменения и допълнения:\n1. В т. 22 думата „супресор“ се заличава.\n2. В т. 35 след думите „специално проектирана и изработена“ се добавя „до степен на пълна технологична завършеност и предназначена“.\nЗаключителна разпоредба\n§ 17.\n В Закона за експортния контрол на продукти, свързани с отбраната, и на изделия и технологии с двойна употреба (обн., ДВ, бр. 26 от 2011 г.; изм., бр. 56 и 93 от 2012 г., бр. 9 от 2014 г., бр. 14 и 79 от 2015 г., бр. 58 от 2016 г., бр. 101 от 2017 г. и бр. 63 от 2019 г.) се правят следните изменения и допълнения:\n1. В чл. 3 се създава т. 3:\n„3. придобивани от Министерството на отбраната и Министерството на вътрешните работи по силата на международни договори и споразумения.“\n2. В чл. 6 се създава ал. 10:\n„(10) Структурите на централната администрация на изпълнителната власт, ръководени от министри по чл. 3, т. 3, уведомяват в едномесечен срок от доставката на продуктите, свързани с отбраната, министъра на икономиката и индустрията или оправомощени от него длъжностни лица за придобитите продукти.“\n3. В чл. 60, ал. 3 думите „30-дневен срок“ се заменят със „7-дневен срок“.\nЗаконът е приет от 49-ото Народно събрание на 31 януари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1131"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165328",
    "meta": [],
    "text": "УКАЗ № 23\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за здравното осигуряване, приет от 49-ото Народно събрание на 31 януари 2024 г.\nИздаден в София на 7 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за здравното осигуряване \n(обн., ДВ, бр. 70 от 1998 г.; изм. и доп., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г., Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г., Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г.; бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г. и бр. 8, 13, 64, 66, 82, 84 и 106 от 2023 г.)\n§ 1. \nВ чл. 45 се правят следните изменения и допълнения:\n1. Създават се ал. 18а и 18б:\n„(18а) Индивидуалните договори по ал. 17, допълнителните споразумения към тях и документите, свързани със сключването, изменението и прекратяването им, може да се съставят и като електронен документ и се подписват от страните с квалифициран електронен подпис. \n(18б) В случаите по ал. 18а индивидуалните договори, допълнителните споразумения към тях и документите се изпращат чрез информационната система за сигурно електронно връчване по чл. 26, ал. 2 от Закона за електронното управление.“\n2. Алинея 29а се изменя така:\n„(29а) В случаите по ал. 29, когато няма действащи рамкови споразумения за съответната година, НЗОК не може да заплаща лекарствените продукти на стойност по-висока от най-ниската стойност между средно претеглената стойност, заплатена от НЗОК през предходните 6 месеца за всеки лекарствен продукт, и стойността, на която лекарственият продукт е доставен на съответния изпълнител на болнична медицинска помощ, независимо дали той е възложител по Закона за обществените поръчки. Средно претеглената стойност се определя и оповестява на интернет страницата на НЗОК при условия, по ред и критерии, определени в наредбата по ал. 9.“\n3. Създават се ал. 29б, 29в и 29г:\n„(29б) Когато за конкретен лекарствен продукт не може да бъде определена стойност, заплащана от НЗОК по реда на ал. 29а, НЗОК заплаща съответния лекарствен продукт на стойност не по-висока от максималната стойност по ал. 30.\n(29в) Стойностите, на които НЗОК заплаща лекарствените продукти по ал. 29а и 29б, се актуализират и публикуват на всеки 6 месеца на интернет страницата на НЗОК по ред и в срок, определени в наредбата по ал. 9.\n(29г) В случаите, когато стойността на конкретен лекарствен продукт, заплатена от НЗОК по реда на ал. 29а, е по-ниска с над 20 на сто от стойността, на която лекарственият продукт е доставен на съответния изпълнител на болнична медицинска помощ, независимо дали той е възложител по Закона за обществените поръчки, разликата между двете стойности се възстановява на съответния изпълнител на болнична медицинска помощ от съответния притежател на разрешение за търговия на едро с лекарствени продукти. Условията и редът за възстановяване на разликата по изречение първо се определят в договора, който се сключва между изпълнителя на болнична медицинска помощ и притежателя на разрешение за търговия на едро с лекарствени продукти.“\n§ 2. \nВ чл. 59 се създават ал. 3а и 3б:\n„(3а) Договорите по ал. 1, допълнителните споразумения към тях и документите, свързани със сключването, изменението и прекратяването им, може да се съставят и като електронен документ и се подписват от страните с квалифициран електронен подпис. \n(3б) В случаите по ал. 3а договорите, допълнителните споразумения към тях и документите се изпращат чрез информационната система за сигурно електронно връчване по чл. 26, ал. 2 от Закона за електронното управление.“\nЗаключителни разпоредби\n§ 3. \n(1) В срок до 1 април 2024 г. министърът на здравеопазването привежда наредбата по чл. 45, ал. 9 в съответствие с изискванията на този закон. \n(2) От 1 юли 2024 г. НЗОК заплаща лекарствените продукти на стойност равна на стойността, определена по реда на чл. 45, ал. 29а и 29б.\n§ 4. \n(1) В срок до 1 юли 2024 г. договорите, сключени до влизането в сила на този закон между изпълнителите на болнична медицинска помощ и притежателите на разрешение за търговия на едро с лекарствени продукти, се привеждат от тях в съответствие с изискванията на този закон.\n(2) От 1 юли 2024 г. притежателите на разрешение за търговия на едро с лекарствени продукти възстановяват разликата по чл. 45, ал. 29г между стойността на лекарствените продукти, заплатена от НЗОК по реда на чл. 45, ал. 29а, и стойността, на която лекарствените продукти са доставени на изпълнителите на болнична медицинска помощ, при условията и по реда на чл. 45, ал. 29г.\n§ 5. \nВ Закона за бюджета на Националната здравноосигурителна каса за 2023 г. (обн., ДВ, бр. 66 от 2023 г.; изм., бр. 87 от 2023 г.) в преходните и заключителните разпоредби § 15а се отменя.\n§ 6. \nЗаконът влиза в сила от 31 януари 2024 г.\nЗаконът е приет от 49-ото Народно събрание на 31 януари 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n1095"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165165",
    "meta": [],
    "text": "УКАЗ № 18\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за запасите от нефт и нефтопродукти, приет от 49-ото Народно събрание на 25 януари 2024 г.\nИздаден в \nСофия на 1 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза допълнение на Закона за запасите от нефт и нефтопродукти \n(обн., ДВ, бр. 15 от 2013 г.; изм., бр. 14 от 2015 г., бр. 85 от 2017 г., бр. 62 и 77 от 2018 г., бр. 17 от 2019 г., бр. 51, 65 и 105 от 2020 г. и бр. 54 и 86 от 2023 г.)\n§ 1. \nВ чл. 17, ал. 3 се правят следните допълнения:\n1. В т. 1 накрая се добавя „а за икономически оператори и централни структури за управление на запасите на други държави – членки на Европейския съюз, и с договор за съхраняване“.\n2. Създава се нова т. 2:\n„2. на територията на друга държава – членка на Европейския съюз – с документите по чл. 18, ал. 5;“.\n3. В т. 3 накрая се добавя „а за запасите на други държави – членки на Европейския съюз, и с договор за съхраняване“.\n§ 2. \nВ чл. 18 се правят следните допълнения: \n1. В ал. 1 се създават нови т. 2 и 3:\n„2. икономически оператори и/или съхранители, които имат възможност да предоставят нефт и нефтопродукти и/или разполагат със свободни съдови вместимости за съхраняване на запаси за извънредни ситуации на територията на други държави – членки на Европейския съюз; това право се прилага до 50 на сто от индивидуално определените нива на запаси за съответните категории нефтопродукти и нефт; всяко конкретно делегиране се допуска по искане на задълженото лице след предварително разрешение от компетентните органи на другата държава – членка на Европейския съюз, на чиято територия ще се съхраняват запасите, и последващо разрешение от агенцията; отговорността на икономическите оператори и съхранителите за вида, количеството и качеството на приетите за съхраняване запаси се определят съобразно законодателството на съответната държава – членка на Европейския съюз, а задълженото лице носи отговорност по съответното национално законодателство;\n3. една или повече централни структури за управление на запасите на други държави – членки на Европейския съюз, които предварително са изявили готовност да съхраняват такива запаси; това право се прилага до 50 на сто от индивидуално определените нива на запаси за съответните категории нефтопродукти и нефт; всяко конкретно делегиране се допуска по искане на задълженото лице след предварително разрешение от агенцията и от компетентните органи на другата държава – членка на Европейския съюз, на чиято територия ще се съхраняват запасите.“\n2. Създава се нова ал. 3:\n„(3) Централната структура за управление на запасите на друга държава – членка на Европейския съюз, може от свое име и за своя сметка писмено да предлага на агенцията делегиране на съхраняването на част от определените й нива на запаси, при условие че тя разполага със свободни съдови вместимости за съхраняване на запаси по този закон. При постъпване на две или повече предложения те се разглеждат по реда на постъпването им.“\n§ 3. \nСъздава се нов чл. 19:\n„Чл. 19. (1) В случай че агенцията не разполага с достатъчно собствени съдови вместимости, Министерският съвет с решение може да делегира създаването и съхраняването на определените й запаси за извънредни ситуации на други държави – членки на Европейския съюз. Делегирането се допуска, в случай че условията за съхраняване на територията на други държави – членки на Европейския съюз, са по-изгодни от условията, предлагани от съхранители на територията на страната, притежаващи складове, регистрирани по чл. 38.\n(2) Решението по ал. 1 се приема по предложение на председателя на агенцията съгласувано с министъра на енергетиката. Предложението се изготвя след предварително проучване на финансовата целесъобразност, качеството на предлаганата услуга по съхраняване и възможностите за срочно предоставяне на съответните количества на територията на страната.\n(3) Задълженията за създаване и съхраняване на запаси по делегация не може да бъдат пределегирани на други лица.“\nЗаключителни разпоредби\n§ 4. \nВ Закона за изменение и допълнение на Закона за контрол по прилагане на ограничителните мерки с оглед на действията на Русия, дестабилизиращи положението в Украйна (ДВ, бр. 86 от 2023 г.) § 11 от преходните и заключителните разпоредби се отменя.\n§ 5. \nВ Закона за акцизите и данъчните складове (обн., ДВ, бр. 91 от 2005 г.; изм., бр. 105 от 2005 г., бр. 30, 34, 63, 80, 81, 105 и 108 от 2006 г., бр. 31, 53, 108 и 109 от 2007 г., бр. 36 и 106 от 2008 г., бр. 6, 24, 44 и 95 от 2009 г., бр. 55 и 94 от 2010 г., бр. 19, 35, 82 и 99 от 2011 г., бр. 29, 54 и 94 от 2012 г., бр. 15, 101 и 109 от 2013 г., бр. 1 и 105 от 2014 г., бр. 30, 92 и 95 от 2015 г., бр. 45, 58, 95 и 97 от 2016 г., бр. 9, 58, 63, 92, 97 и 103 от 2017 г., бр. 24, 62, 65, 98 и 103 от 2018 г., бр. 7, 17, 33, 96 и 100 от 2019 г., бр. 9, 14, 18, 28, 44, 65 и 104 от 2020 г., бр. 77 от 2021 г., бр. 12, 42, 52, 100 и 102 от 2022 г. и бр. 8, 54, 66, 82, 86, 96, 102, 105 и 106 от 2023 г.) се правят следните изменения и допълнения:\n1. В чл. 53, ал. 2 се създава т. 5:\n„5. е установено повторно нарушение по чл. 115в.“\n2. В чл. 115в думите „500 до 2000 лв.“ се заменят с „500 000 до 1 000 000 лв.“ и думите „от 1000 до 5000 лв.“ се заменят с „от 750 000 до 1 500 000 лв.“.\n§ 6. \nЗаконът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 25 януари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n972"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164879",
    "meta": [],
    "text": "УКАЗ № 17\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за държавната финансова инспекция, приет от 49-ото Народно събрание на 24 януари 2024 г.\nИздаден в \nСофия на 1 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за държавната финансова инспекция \n(обн., ДВ, бр. 33 от 2006 г.; изм., бр. 59 от 2006 г., бр. 59, 64 и 86 от 2007 г., бр. 98 от 2008 г., бр. 42 от 2009 г., бр. 60 от 2011 г., бр. 38 от 2012 г., бр. 15 от 2013 г., бр. 14 и 61 от 2015 г., бр. 43 от 2016 г. и бр. 85 от 2017 г.)\n§ 1.\n В чл. 5, ал. 1, т. 1 думата „молби“ се заличава.\n§ 2. \nВ чл. 9, ал. 3, т. 1 думите „негова писмена молба“ се заменят с „негово писмено заявление“.\n§ 3. \nВ чл. 10 ал. 10 се отменя. \n§ 4. \nВ чл. 16, ал. 2 се създава изречение второ: „Заповедта може да се създава и като електронен документ съгласно изискванията на Регламент (ЕС) № 910/2014 на Европейския парламент и на Съвета от 23 юли 2014 г. относно електронната идентификация и удостоверителните услуги при електронни трансакции на вътрешния пазар и за отмяна на Директива 1999/93/ЕО (OB, L 257/73 от 28 август 2014 г.), наричан по-нататък „Регламент (ЕС) № 910/2014“, и на Закона за електронния документ и електронните удостоверителни услуги.“\n§ 5. \nВ чл. 17 се създават ал. 6 – 9:\n„(6) Агенцията публикува на своята интернет страница доклада по ал. 1 и мотивираното писмено заключение по ал. 4 в 14-дневен срок от изготвяне на заключението, при което не се разкрива информация, представляваща търговска тайна, или информация, защитена по силата на закон.\n(7) При настъпила промяна след приключване на финансовата инспекция, включително свързана с административнонаказателно и/или начетно производство, информацията по ал. 6 се актуализира в 7-дневен срок от настъпването на новите обстоятелства.\n(8) Посочените в ал. 1 – 4 документи може да се създават и като електронен документ съгласно изискванията на Регламент (ЕС) № 910/2014 и на Закона за електронния документ и електронните удостоверителни услуги.\n(9) Връчването и представянето на документите по ал. 1 – 4 на получателя се извършват по реда, предвиден в правилника за прилагане на закона, или чрез изпращане по електронен път при условията и по реда на Закона за електронния документ и електронните удостоверителни услуги и/или Закона за електронното управление.“\n§ 6.\n В чл. 32 се правят следните изменения:\n1. В ал. 1:\nа) в т. 1 числата „200“ и „2000“ се заменят съответно с „500“ и „3000“;\nб) в т. 2 числата „200“ и „1000“ се заменят съответно с „500“ и „1500“;\nв) в т. 3 числата „200“ и „300“ се заменят съответно с „500“ и „600“;\nг) в т. 4 числата „200“ и „400“ се заменят съответно с „500“ и „800“;\nд) в т. 5 числата „200“ и „1000“ се заменят съответно с „500“ и „1500“;\nе) в т. 6 числата „200“ и „1000“ се заменят съответно с „500“ и „2000“;\nж) в т. 7 числата „100“ и „500“ се заменят съответно с „250“ и „1000“.\n2. В ал. 2 числата „500“ и „2000“ се заменят съответно с „1000“ и „4000“.\nПреходни и заключителни разпоредби\n§ 7.\n Започналите и незавършили до влизането в сила на закона производства се довършват по досегашния ред.\n§ 8.\n В срок до 5 години след влизането в сила на този закон директорът на Агенцията за държавна финансова инспекция извършва последваща оценка на въздействието на закона при условията и по реда, предвидени в Закона за нормативните актове.\n§ 9.\n В Закона за обществените поръчки (обн., ДВ, бр. 13 от 2016 г.; изм., бр. 34 от 2016 г., бр. 63, 85, 96 и 102 от 2017 г., бр. 7, 15, 17, 24, 30, 49, 77, 80, 86, 102 и 105 от 2018 г., бр. 17, 83 и 102 от 2019 г., бр. 23 и 107 от 2020 г., бр. 62 от 2022 г. и бр. 84, 86, 88, 105 и 108 от 2023 г.) в чл. 241 ал. 6 се изменя така: \n„(6) Докладът по ал. 1 заедно с мотивираното писмено заключение по ал. 2 се публикуват на интернет страницата на Агенцията за държавна финансова инспекция в срока и при условията на Закона за държавната финансова инспекция.“ \nЗаконът е приет от 49-ото Народно събрание на 24 януари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n971"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164926",
    "meta": [],
    "text": "УКАЗ № 10\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за местното самоуправление и местната администрация, приет от 49-ото Народно събрание на 17 януари 2024 г.\nИздаден в \nСофия на 22 януари 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за местното самоуправление и местната администрация \n(обн., ДВ, бр. 77 от 1991 г.; изм., бр. 24, 49 и 65 от 1995 г., бр. 90 от 1996 г., бр. 122 от 1997 г., бр. 33, 130 и 154 от 1998 г., бр. 67 и 69 от 1999 г., бр. 26 и 85 от 2000 г., бр. 1 от 2001 г., бр. 28, 45 и 119 от 2002 г., бр. 69 от 2003 г., бр. 19 и 34 от 2005 г., бр. 30 и 69 от 2006 г., бр. 61 и 63 от 2007 г., бр. 54 и 108 от 2008 г., бр. 6, 14, 35, 42 и 44 от 2009 г., бр. 15 и 97 от 2010 г., бр. 9 и 32 от 2011 г.; Решение № 4 на Конституционния съд от 2011 г. – бр. 36 от 2011 г.; изм., бр. 57 от 2011 г., бр. 38 от 2012 г., бр. 15 от 2013 г., бр. 1, 19 и 53 от 2014 г., бр. 39, 43 и 51 от 2016 г., бр. 9, 99 и 103 от 2017 г., бр. 7, 21, 24 и 47 от 2018 г., бр. 79 от 2019 г., бр. 44, 70 и 107 от 2020 г., бр. 9 от 2021 г. и бр. 84 от 2023 г.)\n§ 1. \nВ чл. 22, ал. 2, изречение първо след думите „страницата на“ се добавя „общинския съвет или на“.\n§ 2. \nВ чл. 27 се създава ал. 1а:\n„(1а) Дневният ред за всяко предстоящо заседание на общинския съвет и материалите за него се публикуват на интернет страницата на общинския съвет или на общината в отворен формат, позволяващ директно извличане на текстова информация, и/или в машинночетим отворен формат.“\n§ 3. \nВ чл. 28 се правят следните допълнения:\n1. В ал. 1 се създава изречение трето: „Всяко открито заседание на общинския съвет се излъчва в реално време в интернет чрез интернет страницата на общинския съвет или на общината, като записите от заседанията се съхраняват на съответната интернет страница.“\n2. Създава се ал. 4:\n„(4) В общинския съвет се създава и поддържа публичен електронен регистър на питанията по чл. 33, ал. 1, т. 4 и отговорите към тях. Питанията и отговорите към тях се публикуват на интернет страницата на общинския съвет или на общината в отворен формат, позволяващ директно извличане на текстова информация, и/или в машинночетим отворен формат.“\n§ 4. \nВ чл. 28а, ал. 4, изречение първо след думите „страницата на“ се добавя „общинския съвет или на“.\n§ 5. \nВ чл. 29 се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Протоколът по ал. 1 се публикува на интернет страницата на общинския съвет или на общината в отворен формат, позволяващ директно извличане на текстова информация, и/или в машинночетим отворен формат.“\n§ 6. \nСъздава се чл. 48а:\n„Чл. 48а. (1) Дневният ред за всяко предстоящо заседание на комисиите и материалите за него се публикуват на интернет страницата на общинския съвет или на общината в отворен формат, позволяващ директно извличане на текстова информация, и/или в машинночетим отворен формат. \n(2) Заседанията на комисиите се излъчват в реално време в интернет чрез интернет страницата на общинския съвет или на общината, като записите от заседанията се съхраняват на съответната интернет страница.\n(3) Протоколът от всяко заседание на комисия се публикува на интернет страницата на общинския съвет или на общината в отворен формат, позволяващ директно извличане на текстова информация, и/или в машинночетим отворен формат.“\nЗаключителна разпоредба\n§ 7. \nЗаконът влиза в сила от 1 февруари 2024 г., с изключение на § 3, т. 1 и § 6 относно чл. 48а, ал. 2, които влизат в сила от 1 юли 2024 г.\nЗаконът е приет от 49-ото Народно събрание на 17 януари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n515"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165116",
    "meta": [],
    "text": "УКАЗ № 59\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за защита на растенията, приет от 49-ото Народно събрание на 28 февруари 2024 г.\nИздаден в \nСофия на 7 март 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за защита на растенията\n(обн., ДВ, бр. 61 от 2014 г.; изм., бр. 12 от 2015 г., бр. 44 от 2016 г., бр. 58 от 2017 г., бр. 17 от 2018 г., бр. 17 от 2019 г., бр. 51 и 65 от 2020 г., бр. 102 от 2022 г. и бр. 102 от 2023 г.)\n§ 1. \nВ чл. 6, ал. 1, т. 8 накрая се добавя „и уведомленията за прилагане на продукти за растителна защита чрез безпилотна летателна система“.\n§ 2. \nВ чл. 107, т. 3 накрая се добавя „или чрез безпилотна летателна система“.\n§ 3. \nСъздава се чл. 109а:\n„Чл. 109а. (1) Изключения от забраната по чл. 107, т. 3 се допускат при прилагане на продукти за растителна защита чрез безпилотна летателна система, когато:\n1. към нея е прикрепено оборудване, за което от компетентен орган е издаден сертификат за съответствие с изискванията на стандарт ISO 23117-1 или прилагането няма да се извършва с течен разтвор;\n2. са спазени следните условия:\nа) температурата на въздуха, измерена на сянка, е по-ниска или равна на 25 °C;\nб) влажността на въздуха е по-висока от 50 на сто;\nв) скоростта на вятъра е от 1 до 5 м/сек;\nг) скоростта на движение на безпилотното въздухоплавателно средство е по-ниска или равна на 7 м/сек;\nд) височината на прилагане е по-малка или равна на 2 м над най-високите части на растенията;\nе) продуктите за растителна защита, които се прилагат, са одобрени след оценка на риска, извършена съгласно наредбата по чл. 104, ал. 1, т. 3;\n3. всяко прилагане на продукти за растителна защита се записва от системата за управление и/или видеонаблюдение на безпилотното въздухоплавателно средство или по друг подходящ начин, доказващ спазването на условията по т. 2, букви „г“ и „д“, както и точното географско местоположение на всеки третиран парцел, датата и часа на прилагане и количеството използван продукт, общо или на единица площ;\n4. операторът на безпилотната летателна система:\nа) отговаря на изискванията на Закона за гражданското въздухоплаване и на подзаконовите нормативни актове по неговото прилагане, както и на Регламент (ЕС) 2018/1139 на Европейския парламент и на Съвета от 4 юли 2018 г. относно общи правила в областта на гражданското въздухоплаване и за създаването на Агенция за авиационна безопасност на Европейския съюз и за изменение на регламенти (ЕО) № 2111/2005, (ЕО) № 1008/2008, (ЕС) № 996/2010, (ЕС) № 376/2014 и на директиви 2014/30/ЕС и 2014/53/ЕС на Европейския парламент и на Съвета и за отмяна на регламенти (ЕО) № 552/2004 и (ЕО) № 216/2008 на Европейския парламент и на Съвета и Регламент (ЕИО) № 3922/91 на Съвета (ОВ, L 212/1 от 22 август 2018 г.) и регламентите за изпълнение и делегираните регламенти, приети въз основа на него;\nб) притежава разрешение за експлоатация на безпилотната летателна система в специфичната категория или удостоверение за оператор на лека безпилотна летателна система, издадени съгласно наредбата по чл. 16а, т. 19 от Закона за гражданското въздухоплаване във връзка с Регламент за изпълнение (ЕС) 2019/947 на Комисията от 24 май 2019 г. относно правилата и процедурите за експлоатация на безпилотни въздухоплавателни средства (ОВ, L 152/45 от 11 юни 2019 г.);\nв) притежава сертификат по чл. 83, в случай че използваните продукти за растителна защита са от професионална категория на употреба;\n5. площите, които ще бъдат третирани, не попадат във:\nа) пояси I, II и III на санитарно-охранителните зони около водоизточници и съоръжения за питейно-битово водоснабдяване от повърхностни води и в пояси I и II около водоизточници за питейно-битово водоснабдяване от подземни води и за минерални води, използвани за лечебни, профилактични, питейни и хигиенни нужди, посочени в наредбата по чл. 135, ал. 1, т. 6 от Закона за водите;\nб) близост до жилищни територии, територии за паркове и градини или територии за спорт и забавления.\n(2) В 7-дневен срок от прилагането операторът на безпилотната летателна система предоставя на съответната ОДБХ по електронен път или на технически носител записа по ал. 1, т. 3 при условията и по реда, определени в наредбата по чл. 104, ал. 1, т. 3.“\n§ 4. \nСъздава се чл. 110а:\n„Чл. 110а. (1) За прилагане на продукти за растителна защита чрез безпилотна летателна система земеделските стопани подават в ОДБХ, на чиято територия се намира площта, която ще се третира, уведомление по образец най-малко 5 дни преди датата на третирането.\n(2) Към уведомлението по ал. 1 се прилагат:\n1. информация за продуктите за растителна защита, които ще бъдат прилагани;\n2. индивидуализиращи данни за площите, които ще се третират;\n3. декларация по образец за съответствие с изискванията по чл. 109а, ал. 1, т. 4 и 5.\n(3) В тридневен срок от подаване на уведомлението по ал. 1 директорът на съответната ОДБХ или оправомощено от него длъжностно лице вписва в регистъра по чл. 6 уведомлението за прилагане на продукти за растителна защита чрез безпилотна летателна система.\n(4) При необходимост от прилагане на спешни мерки уведомлението по ал. 1 може по изключение да бъде подадено най-малко един ден преди датата на третирането.“\n§ 5. \nВ чл. 112 думите „или чрез въздушно пръскане“ се заменят с „чрез въздушно пръскане или чрез безпилотна летателна система“.\n§ 6. \nСъздава се чл. 112а:\n„Чл. 112а. (1) Българската агенция по безопасност на храните създава и поддържа на интернет страницата си публичен електронен регистър за оповестяване на растителнозащитните, дезинфекционните и дезинсекционните дейности.\n(2) Регистърът по ал. 1 съдържа географска информация за актуалните граници на слой „Физически блокове“ от Системата за идентификация на земеделските парцели (СИЗП), планираните и извършените растителнозащитни, дезинфекционни и дезинсекционни дейности и въведени местоположения на животновъдните обекти (пчелини).\n(3) Регистърът по ал. 1 се поддържа като електронна информационна система, в която:\n1. собственици и ползватели на животновъдни обекти (пчелини) въвеждат информация за местонахождението на всеки пчелин и я актуализират в срок до три дни при промяна на обстоятелствата;\n2. лицата, които извършват или възлагат растителнозащитни, дезинфекционни и дезинсекционни дейности с наземна, авиационна техника, и безпилотни летателни системи в срок не по-малко от три дни и не повече от 15 дни преди датата на третирането въвеждат информация за дейностите в регистъра, която включва:\nа) обозначаване на блок/блокове от слой „Физически блокове“ на СИЗП, в които са планирани дейностите, съответната площ в декари и вида на земеделската култура;\nб) начална и крайна дата и час на извършване на дейностите;\nв) продукт или препарат – търговско наименование, доза на декар.\n(4) Лицата по ал. 3 отговарят за достоверността на въведената от тях информация.\n(5) Когато пчелин на лице по ал. 3, т. 1 попада в трикилометровата зона около блок с планирана дейност по ал. 3, т. 2, информационната система по ал. 3 го уведомява чрез електронно съобщение с данните по ал. 3, т. 2, букви „а“ – „в“.\n(6) Редът за воденето на регистъра се определя с наредбата по чл. 32, ал. 2 от Закона за пчеларството.“\n§ 7. \nВ чл. 122, ал. 1 в текста преди т. 1 думите „установяване на несъответствие на продукт за растителна защита с физичните, химичните или техническите показатели, състава му, вида на формулацията или други негови характеристики, одобрени при разрешаването на продукта, или при“ се заличават, а думите „може да приложи“ се заменят с „прилага“.\n§ 8. \nСъздава се чл. 122а:\n„Чл. 122а. При установяване на несъответствие на продукт за растителна защита с физичните, химичните или техническите показатели, състава му, вида на формулацията или други негови характеристики, одобрени при разрешаването на продукта, изпълнителният директор на БАБХ със заповед незабавно отнема или изменя разрешението за пускане на пазара и употреба на продукта за растителна защита при спазване на чл. 44, параграф 3 от Регламент (ЕО) № 1107/2009. До издаването на заповедта изпълнителният директор на БАБХ прилага чл. 122.“\n§ 9. \nСъздават се чл. 165а и 165б:\n„Чл. 165а. (1) Който не изпълни задължение по чл. 109а, ал. 2 и 110а, ал. 1, се наказва с глоба от 500 до 1000 лв.\n(2) Когато нарушенията по ал. 1 са извършени от юридическо лице или едноличен търговец, се налага имуществена санкция от 1500 до 3000 лв.\nЧл. 165б. (1) Който не изпълни задължение по чл. 112а, ал. 3, т. 1 и 2, се наказва с глоба от 1000 до 3000 лв.\n(2) Когато нарушенията по ал. 1 са извършени от юридическо лице или едноличен търговец, се налага имуществена санкция от 5000 до 10 000 лв.“\nПреходни и заключителни разпоредби\n§ 10.\n До издаването на разрешение за прилагане на съответните продукти за растителна защита чрез безпилотна летателна система, преминали оценка на риска по чл. 109a, т. 2, буква „е“, но не по-късно от една година от влизането в сила на този закон, операторите на безпилотна летателна система при спазване на чл. 109а могат да използват продуктите за растителна защита, разрешени за употреба с наземна техника, с изключение на тотални хербициди, дефолианти и десиканти.\n§ 11.\n До издаването на сертификат за съответствие с изискванията на стандарт ISO 23117-1, но не по-късно от една година от влизането в сила на този закон, може да се използва несертифицирано оборудване за прилагане на продукти за растителна защита, прикрепено към безпилотната летателна система.\n§ 12.\n (1) В едногодишен срок от влизането в сила на този закон Българската агенция по безопасност на храните:\n1. създава регистъра по чл. 112а, ал. 1;\n2. осигурява оперативно съвместим обмен на данни, документи и друга информация относно обекти и лица, вписани в съществуващите към датата на влизането в сила на този закон бази данни и регистъра по чл. 112а, ал. 1.\n(2) Изпълнителният директор на Българската агенция по безопасност на храните със заповед определя дата на пускането в експлоатация на регистъра по чл. 112а, ал. 1. Заповедта се публикува на интернет страницата на агенцията не по-късно от 14 дни преди датата на пускането в експлоатация на регистъра.\n§ 13.\n (1) До пускането в експлоатация на регистъра по чл. 112а, ал. 1 оповестяването на растителнозащитните, дезинфекционните и дезинсекционните дейности се извършва по реда на наредбата по чл. 32, ал. 2 от Закона за пчеларството.\n(2) В срок 6 месеца от влизането в сила на този закон министърът на земеделието и храните привежда наредбата по чл. 32, ал. 2 от Закона за пчеларството в съответствие със закона.\nЗаконът е приет от 49-ото Народно събрание на 28 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1830"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164719",
    "meta": [],
    "text": "УКАЗ № 58\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за фуражите, приет от 49-ото Народно събрание на 28 февруари 2024 г.\nИздаден в \nСофия на 7 март 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за фуражите\n(обн., ДВ, бр. 55 от 2006 г.; изм., бр. 36, 54 и 100 от 2008 г., бр. 41 и 88 от 2010 г., бр. 8 от 2011 г., бр. 83 и 97 от 2012 г., бр. 7 от 2013 г., бр. 12 от 2015 г., бр. 58 от 2016 г., бр. 58 от 2017 г., бр. 17 от 2018 г., бр. 51 и 65 от 2020 г., бр. 102 от 2022 г. и бр. 102 от 2023 г.)\n§ 1. \nВ чл. 1, ал. 1, т. 8 се създават букви „п“, „р“ и „с“:\n„п) Регламент (ЕС) 2019/4 на Европейския парламент и на Съвета от 11 декември 2018 г. относно производството, пускането на пазара и употребата на медикаментозни фуражи, за изменение на Регламент (ЕО) № 183/2005 на Европейския парламент и на Съвета и за отмяна на Директива 90/167/ЕИО на Съвета (ОВ, L 4/1 от 7 януари 2019 г.), наричан по-нататък „Регламент (ЕС) 2019/4“;\nр) Регламент за изпълнение (ЕС) 2019/1715 на Комисията от 30 септември 2019 г. за определяне на правила за функционирането на системата за управление на информацията относно официалния контрол и нейните компоненти (Регламент за IMSOC) (ОВ, L 261/37 от 14 октомври 2019 г.), наричан по-нататък „Регламент за изпълнение (ЕС) 2019/1715“;\nс) Регламент (ЕС) 2020/354 на Комисията от 4 март 2020 г. за съставяне на списък на предназначенията на фуражите, предназначени за специфични хранителни цели, и за отмяна на Директива 2008/38/ЕО (ОВ, L 67/1 от 5 март 2020 г.), наричан по-нататък „Регламент (ЕС) 2020/354“.“\n§ 2. \nВ чл. 6 се правят следните изменения и допълнения:\n1. Създават се нови ал. 4 и 5:\n„(4) Медикаментозните фуражи и междинните продукти се етикетират съгласно изискванията на чл. 9 от Регламент (ЕС) 2019/4 и се пускат на пазара в опаковка или съдове в съответствие с изискванията на чл. 10 от същия регламент.\n(5) Производството на медикаментозни фуражи с мобилен смесител на място в животновъден обект се извършва в съответствие с изискването на чл. 10, параграф 2 от Регламент (ЕС) 2019/4.“\n2. В ал. 6 след думата „обозначения“ се добавя „в съответствие с Регламент (ЕС) 2020/354 и“, а навсякъде думите „със специално предназначение“ се заменят с „предназначени за специфични хранителни цели“.\n§ 3. \nВ чл. 7 се създава ал. 3:\n„(3) Забранява се рекламата на медикаментозни фуражи и междинни продукти, с изключение на реклама, предназначена изключително за ветеринарни лекари. За рекламата на медикаментозни фуражи и междинни продукти се прилагат изискванията на чл. 11, параграфи 2 – 5 от Регламент (ЕС) 2019/4.“\n§ 4. \nВ чл. 11 се правят следните изменения:\n1. В ал. 3 думите „със специално предназначение“ се заменят с „предназначени за специфични хранителни цели“.\n2. Алинея 4 се отменя.\n§ 5. \nВ чл. 15 се правят следните допълнения:\n1. В ал. 1 след думите „параграф 1 от Регламент (ЕО) № 183/2005“ се добавя „както и дейностите, попадащи в обхвата на чл. 13, параграф 2, букви „б“ и „в“ от Регламент (ЕС) 2019/4“.\n2. В ал. 2 накрая се добавя „а дейностите, попадащи в обхвата на чл. 13, параграф 2, буква „а“ от Регламент (ЕС) 2019/4, се извършват само в регистрирани животновъдни обекти по реда на чл. 137, ал. 1 или 11 от Закона за ветеринарномедицинската дейност“.\n3. В ал. 3 след думите „Регламент (ЕО) № 183/2005“ се добавя „и/или чл. 13, параграф 1 от Регламент (ЕС) 2019/4“, а след думата „обекти“ се добавя „включително, разполагащи с мобилен смесител за производството на медикаментозни фуражи“.\n4. Създава се ал. 6:\n„(6) Дейностите по търговия на дребно с фуражи за животни, които не са предназначени за производство на храни, се извършват само в обекти, регистрирани от Българската агенция по безопасност на храните.“\n§ 6. \nВ чл. 16, ал. 1 след думите „чл. 15, ал. 1“ се добавя „и 6“.\n§ 7. \nВ чл. 17 навсякъде след думите „чл. 15, ал. 1“ се добавя „и 6“.\n§ 8. \nВ чл. 18 се правят следните допълнения:\n1. В ал. 1, изречение първо накрая се добавя „или по адреса на регистрация на производителя на медикаментозни фуражи, разполагащ с мобилен смесител“.\n2. В ал. 2:\nа) в текста преди т. 1 след думите „Закона за търговския регистър и регистъра на юридическите лица с нестопанска цел“ се добавя „а за производител на медикаментозни фуражи, разполагащ с транспортно средство и/или мобилен смесител – номера на регистрационния талон на транспортното средство и/или на мобилния смесител“;\nб) в т. 4 накрая се добавя „и Регламент (ЕС) 2019/4“;\nв) в т. 5 накрая се добавя „или техническа спецификация на мобилния смесител“.\n§ 9. \nВ чл. 23г, ал. 1 навсякъде думите „уникалния код“ се заменят с „единния идентификатор“.\n§ 10.\n В чл. 23з, ал. 4 думите „Регламент (ЕО) № 882/2004“ се заменят с „Регламент (ЕС) 2017/625“.\n§ 11.\n В чл. 25, ал. 1 след думата „дейности“ се добавя „и/или хранене на отглежданите от тях животни“, а накрая се добавя „и Регламент (ЕС) 2019/4“.\n§ 12.\n В чл. 26 се правят следните допълнения:\n1. В ал. 6 след думите „4 и 5“ се добавя „и чл. 5, параграф 2 от Регламент (ЕО) № 183/2005“.\n2. Създава се ал. 8:\n„(8) Операторите във фуражния сектор, които извършват дейност, попадаща в обхвата на чл. 13, параграф 2, буква „в“ от Регламент (ЕС) 2019/4, спазват изискванията на Приложение II от Регламент (ЕО) № 183/2005 и съответните изисквания на Приложение I, Раздел 5 от Регламент (ЕС) 2019/4.“\n§ 13.\n В чл. 26а, ал. 3 думата „наредбата“ се заменя със „съответната наредба“.\n§ 14.\n В чл. 26в, ал. 5 думата „ежегодно“ се заличава, думата „актуална“ се заличава, а накрая се добавя „която актуализира при промени в нормативната уредба или при необходимост“.\n§ 15.\n В чл. 27 се създава нова ал. 4:\n„(4) Производителите на комбиниран фураж, предназначен за използване при хранене на непреживни животни, съхраняват за срок най-малко 5 години документите по параграф 2, букви „б“ и „в“, глава III, раздел Б на Приложение IV от Регламент (ЕО) № 999/2001.“\n§ 16.\n В чл. 34 се правят следните изменения и допълнения:\n1. В ал. 1 думите „Регламент (ЕО) № 882/2004“ се заменят с „Регламент (ЕС) 2017/625“.\n2. В ал. 3:\nа) в т. 2 думата „отпускането“ се заменя с „пускането на пазара“, а накрая се добавя „и на междинни продукти за производството им“;\nб) точка 4 се отменя;\nв) в т. 12 думите „със специално предназначение“ се заменят с „предназначени за специфични хранителни цели“;\nг) в т. 13 думата „продукти“ се заменя с „фуражни суровини“, а думите „във фуражи или за храни за домашни любимци“ се заменят с „в комбинирани фуражи за животни, които се отглеждат за производство на храни, или за животни, които не се отглеждат за производство на храни“;\nд) в т. 14 навсякъде след думата „производството“ се добавя „съхранението“, думата „продуктите“ се заменя с „фуражните суровини“, а думите „с храни за домашни любимци“ се заменят с „и дребно с храни за животни, които не се отглеждат за производство на храни“.\n§ 17.\n В чл. 34а се правят следните изменения и допълнения:\n1. В ал. 1, т. 3 думата „субстанции“ се заменя с „вещества“.\n2. В ал. 2 в текста преди т. 1 думите „от изпълнителния директор на Българската агенция по безопасност на храните план“ се заменят с „оперативен план за действие при извънредни ситуации по чл. 62, ал. 1 от Закона за управление на агрохранителната верига“.\n3. В ал. 3 накрая се добавя „в съответствие с изискванията на чл. 13 от Регламент (ЕС) 2017/625“.\n4. В ал. 4 думите „упълномощено от него лице“ се заменят с „лице, присъствало на проверката“.\n5. В ал. 5 думата „акредитирани“ се заличава, а накрая се добавя „по реда на чл. 51, ал. 2 от Закона за управление на агрохранителната верига“.\n§ 18.\n В чл. 34б се правят следните изменения и допълнения:\n1. В ал. 1 след думите „Директива 91/414/ЕИО на Съвета“ се поставя запетая и се добавя „наричан по-нататък „Регламент (ЕО) № 396/2005“.\n2. Създават се нови ал. 6 и 7:\n„(6) В случаите по ал. 5, т. 2 се прилагат разпоредбите на чл. 35 от Регламент (ЕС) 2017/625. Резултатите от повторното изпитване, анализа или диагностиката са окончателни.\n(7) Когато при анализ, изпитване или диагностика лабораторно е доказано несъответствие при микробиологичен анализ или оценка за наличие на карантинни вредители, не се допуска второ експертно становище.“\n3. Досегашната ал. 6 става ал. 8 и в нея накрая се добавя „съответно на оператора“.\n4. Досегашните ал. 7 и 8 стават съответно ал. 9 и 10.\n5. Досегашната ал. 9 става ал. 11 и в нея думите „наредбите по чл. 11, ал. 3 и по чл. 62, ал. 2 от Закона за ветеринарномедицинската дейност“ се заменят със „съответната наредба по чл. 11, ал. 3“.\n§ 19.\n В чл. 34в навсякъде думите „ал. 8“ се заменят с „ал. 10“.\n§ 20.\n В чл. 34г се правят следните изменения и допълнения:\n1. Досегашният текст става ал. 1 и в нея думата „наредбата“ се заменя със „съответната наредба“.\n2. Създава се ал. 2:\n„(2) Забранява се преработването и/или смесването с цел разреждане на фуражи със същите фуражи или с други фуражи, когато в тях е установено съдържание, надхвърлящо максимално допустимата граница на остатъчни вещества от пестициди, посочени в чл. 18, параграф 1 или в чл. 20 от Регламент (ЕО) № 396/2005. Такива фуражи не се пускат на пазара като фуражи или не се употребяват при хранене на животни.“\n§ 21.\n В чл. 35, ал. 2, изречение второ думите „чл. 9 от Регламент (ЕО) № 882/2004“ се заменят с „чл. 13 от Регламент (ЕС) 2017/625“.\n§ 22.\n В чл. 37 се правят следните изменения:\n1. В ал. 1 думите „от внос“ се заменят с „при въвеждането им на територията на Европейския съюз“, а думата „мястото“ се заменя с „държавата“.\n2. В ал. 2 думите „от внос“ се заменят с „по ал. 1“, а думата „страната“ се заменя с „държавата“.\n§ 23.\n В чл. 45 се правят следните изменения и допълнения:\n1. В ал. 1:\nа) в текста преди т. 1 думите „чл. 8, параграф 2, чл. 19 и 54 от Регламент (ЕО) № 882/2004“ се заменят с „чл. 5, параграф 1, буква „з“, чл. 66, параграф 1, ал. 1 и параграфи 2 – 7, чл. 67, чл. 105, параграф 1 и чл. 138 от Регламент (ЕС) 2017/625“;\nб) в т. 1 накрая се добавя „и до мобилните смесители“;\nв) в т. 8 думите „надзор, мониторинг, инспекции и одити“ се заменят с „официален контрол“, а думите „чл. 10 от Регламент (ЕО) № 882/2004“ се заменят с „чл. 14 от Регламент (ЕС) 2017/625“;\nг) в т. 12 думата „вноса“ се заменя с „въвеждането“;\nд) създава се т. 17:\n„17. да предприемат действия в съответствие с чл. 138, параграфи 1 и 2 от Регламент (ЕС) 2017/625.“\n2. В ал. 3 думите „чл. 7, параграф 2 от Регламент (ЕО) № 882/2004“ се заменят с „чл. 8, параграф 1 от Регламент (ЕС) 2017/625“.\n3. В ал. 5 думите „Регламент (ЕО) № 882/2004“ се заменят с „Регламент (ЕС) 2017/625“.\n§ 24.\n В чл. 47 се създава ал. 3:\n„(3) Българската агенция по безопасност на храните е единно звено за контакт, обслужващо Мрежата за предупреждение и сътрудничество по Регламент за изпълнение (ЕС) 2019/1715 относно фуражите.“\n§ 25.\n В чл. 48 се правят следните изменения и допълнения:\n1. В ал. 2:\nа) в т. 1 накрая се добавя „по реда на Административнопроцесуалния кодекс; обжалването не спира изпълнението“;\nб) в т. 2 думите „контролна експертиза“ се заменят с „второ експертно становище по чл. 35 от Регламент (ЕС) 2017/625“.\n2. Създават се нови ал. 3 и 4:\n„(3) Лицата по ал. 1, които искат второ експертно становище, подават писмено заявление до директора на съответната областна дирекция по безопасност на храните.\n(4) Анализът на пробата за второто експертно становище се извършва в националната референтна лаборатория, референтна лаборатория на друга държава членка или в друга официална лаборатория, определена от Българската агенция по безопасност на храните при спазване на чл. 37 от Регламент (ЕС) 2017/625.“\n3. Създават се ал. 5 и 6:\n„(5) Не се допуска второ експертно становище, когато е налице условие по чл. 29, ал. 5 от Закона за управление на агрохранителната верига.\n(6) Представителните проби, взети от фуражи за микробиологичен анализ, трябва да отговарят на следния стандарт:\nSalmonella: отсъствие в 25 г фураж: n = 5; c = 0; m = 0; M = 0, където:\nn = броя на пробите, които трябва да бъдат изследвани;\nm = граничната стойност за броя на бактериите, като резултатът се смята за задоволителен, ако общият брой на бактериите във всички проби не надвишава m;\nМ = максималната стойност за броя на бактериите, като резултатът се смята за незадоволителен, когато броят на бактериите в една или повече от една проби е по-голям или равен на M;\nc = броя на пробите, в които бактериалното число може да варира между m и M, като пробата продължава да се смята за приемлива, когато бактериалното число в другите проби е по-малко или равно на m.“\n4. Досегашната ал. 3 става ал. 7 и в нея думите „контролната експертиза“ се заменят с „второто експертно становище по ал. 2, т. 2“.\n5. Досегашната ал. 4 става ал. 8 и в нея след думата „пробите“ се добавя „за второто експертно становище“, а думите „контролната експертиза“ се заменят с „анализа на пробата за второто експертно становище“.\n§ 26.\n В чл. 49 се правят следните изменения и допълнения:\n1. В ал. 1 думата „акредитирани“ се заличава, а накрая се добавя „по реда на чл. 51, ал. 2 от Закона за управление на агрохранителната верига“.\n2. В ал. 2 думата „акредитирана“ се заличава.\n3. В ал. 3 думите „чл. 12 на Регламент (ЕО) № 882/2004“ се заменят с „чл. 37 и 39 от Регламент (ЕС) 2017/625“.\n4. В ал. 4 думите „чл. 5 и 12 на Регламент (ЕО) № 882/2004“ се заменят с „чл. 28 – 30, 32, 33, 37 и 39 от Регламент (ЕС) 2017/625“.\n5. В ал. 5 думите „чл. 33 на Регламент (ЕО) № 882/2004“ се заменят с „чл. 100 и 101 от Регламент (ЕС) 2017/625“.\n6. В ал. 6 думите „чл. 33 на Регламент (ЕО) № 882/2004“ се заменят с „чл. 100 и 101 от Регламент (ЕС) 2017/625“.\n§ 27.\n В чл. 50а се правят следните изменения:\n1. В ал. 1 думите „чл. 11 от Регламент (ЕО) № 882/2004“ се заменят с „чл. 34 и 35 от Регламент (ЕС) 2017/625“.\n2. В ал. 4 думата „акредитираните“ се заменя с „официалните“.\n§ 28.\n В чл. 51 думите „чл. 34 от Регламент (ЕО) № 882/2004“ се заменят с „чл. 102, параграфи 1, 2 и 3 от Регламент (ЕС) 2017/625“.\n§ 29.\n В чл. 51а, ал. 1, изречение първо след думата „контрол“ се добавя „включително при проверка по сигнал“, а в изречение второ думите „чл. 27 – 29 от Регламент (ЕО) № 882/2004“ се заменят с „дял II, глава VI „Финансиране на официалния контрол и на другите официални дейности“ от Регламент (ЕС) 2017/625“.\n§ 30.\n В чл. 52, ал. 3 след думата „фуражи“ се добавя „на или от митническата територия на Република България“, думите „Регламент (ЕО) № 882/2004“ се заменят с „Регламент (ЕС) 2017/625“, а думите „и Регламент (ЕО) № 1069/2009“ се заменят с „Регламент (ЕО) № 1069/2009 и Регламент (ЕС) № 142/2011“.\n§ 31.\n В чл. 53 се правят следните изменения:\n1. В ал. 2 думите „инспекционни пунктове (ГИП), одобрени с Решение 2009/821/ЕО на Комисията от 28 септември 2009 г. относно съставяне на списък на граничните инспекционни пунктове, определяне на някои правила относно инспекциите, извършвани от ветеринарните експерти на Комисията, и определяне на ветеринарните единици в TRACES (ОВ, L 296/1 от 12 ноември 2009 г.)“ се заменят с „контролни пунктове (ГКП), определени в съответствие с изискванията на чл. 59 от Регламент (ЕС) 2017/625“.\n2. Алинея 3 се изменя така:\n„(3) Операторът, отговорен за въвеждане на пратка на територията на Република България, писмено уведомява съответния ГКП за въвеждането. Уведомяването се извършва не по-късно от 24 часа преди пристигането на пратката на пункта:\n1. чрез TRACES NT при фуражи, попадащи в обхвата на чл. 47, параграф 1, букви „г“, „д“ и „е“ от Регламент (ЕС) 2017/625;\n2. по електронната поща на съответния ГКП при фуражи от растителен произход, попадащи в обхвата на чл. 44 от Регламент (ЕС) 2017/625.“\n§ 32.\n В чл. 53а, ал. 6 абревиатурата „ГИП“ се заменя с „ГКП“.\n§ 33.\n В чл. 53в се правят следните изменения:\n1. В ал. 1:\nа) в т. 1 думата „връщане“ се заменя с „реекспедиране“;\nб) в т. 2 думата „препращане“ се заменя с „реекспедиране“, а думите „чл. 21 от Регламент (ЕО) № 882/2004“ се заменят с „чл. 66, параграфи 1 и 5, чл. 69 и чл. 72, параграф 1 от Регламент (ЕС) 2017/625“.\n2. В ал. 2 думите „връщането, препращането, унищожаването или използването“ се заменят с „реекспедирането, унищожаването или употребата“.\n§ 34.\n В чл. 53г, ал. 1 думата „Връщането“ се заменя с „Реекспедирането“, а абревиатурата „ГИП“ се заменя с „ГКП“.\n§ 35.\n В чл. 53д се правят следните изменения:\n1. В ал. 1, т. 1 думата „връщането“ се заменя с „реекспедирането“.\n2. В ал. 3 абревиатурата „ГИП“ се заменя с „ГКП“.\n3. В ал. 4 думите „инспекционен пункт“ се заменят с „контролен пункт“.\n§ 36.\n В чл. 53е се правят следните изменения:\n1. В ал. 1, т. 1 думата „връщане“ се заменя с „реекспедиране“.\n2. В ал. 2 думата „връщането“ се заменя с „реекспедирането“.\n§ 37.\n В чл. 53ж се правят следните изменения:\n1. В ал. 1 абревиатурата „ГИП“ се заменя с „ГКП“, а думата „акредитирана“ се заличава.\n2. В ал. 2 абревиатурата „ГИП“ се заменя с „ГКП“.\n§ 38.\n Член 54 се изменя така:\n„Чл. 54. (1) При производство, съхранение, транспортиране и пускане на пазара, при внос и износ на медикаментозни фуражи и/или междинни продукти за производството им, включително при храненето на животните, се спазват изискванията на глава II и чл. 17 от Регламент (ЕС) 2019/4.\n(2) Земеделски стопанин, който купува, съхранява или транспортира медикаментозни фуражи само за употреба в собствения си животновъден обект, спазва специалните изисквания на раздел 5, приложение I от Регламент (ЕС) 2019/4.\n(3) Операторите във фуражния сектор прилагат национални максимални граници за кръстосано замърсяване за активни вещества от ветеринарни лекарствени продукти в нецелеви фуражи, освен ако в делегирани актове по чл. 7, параграфи 2 и 3 от Регламент (ЕС) 2019/4 са определени други максимални граници.\n(4) Операторите във фуражния сектор вземат проби, за да гарантират, че произведените от тях медикаментозни фуражи са в съответствие с изискванията на чл. 5 – 8 от Регламент (ЕС) 2019/4. Периодичността на вземане на пробите се определя в системата за анализ на опасностите и критичните контролни точки, внедрена в съответствие с чл. 6 от Регламент (ЕО) № 183/2005.“\n§ 39.\n Член 55 се отменя.\n§ 40.\n Член 55а се изменя така:\n„Чл. 55а. (1) Производителите, разполагащи с мобилни смесители, одобрени по реда на чл. 15, ал. 3, които пускат на пазара медикаментозни фуражи в Република България, подават уведомление по образец до директора на областната дирекция по безопасност на храните на територията, на която ще извършват дейност. Образецът на уведомлението се утвърждава със заповед на изпълнителния директор на Българската агенция по безопасност на храните и се публикува на интернет страницата на агенцията съгласно чл. 13, параграф 4 от Регламент (ЕС) 2019/4.\n(2) Уведомлението по ал. 1 се подава в срок до три работни дни преди започване на дейността.\n(3) В уведомлението по ал. 1 се посочва име или наименование на оператора, идентификационен номер на съответния производител с мобилен смесител за производство на медикаментозни фуражи, адрес и телефон за контакти и обектите, за които операторът ще произвежда медикаментозни фуражи.\n(4) Производителите, които извършват дейност по ал. 1, в тридневен срок от преустановяване на дейността си подават уведомление по образец до директора на областната дирекция по безопасност на храните на територията, на която са извършвали дейността. Образецът на уведомлението се утвърждава със заповед на изпълнителния директор на Българската агенция по безопасност на храните и се публикува на интернет страницата на агенцията.“\n§ 41.\n В чл. 55б се правят следните изменения и допълнения:\n1. Алинеи 1, 2 и 3 се отменят.\n2. Алинея 4 се изменя така:\n„(4) Одобряването на нови дейности, за които операторите, извършващи дейност по чл. 13, параграф 1 от Регламент (ЕС) 2019/4, са били първоначално одобрени, се извършва по реда за получаване на първоначалното одобрение.“\n3. В ал. 5 думите „и 4“ се заличават, а думите „по чл. 55а, ал. 1“ се заменят с „попадащи в обхвата на чл. 13, параграф 1 от Регламент (ЕС) 2019/4“.\n4. В ал. 8 се създава т. 4:\n„4. в случаите по чл. 15 от Регламент (ЕО) № 183/2005.“\n5. В ал. 9 думите „т. 2 и 3“ се заменят с „т. 2, 3 и 4“.\n§ 42.\n В чл. 55в се правят следните изменения и допълнения:\n1. В ал. 1 думите „за производството и/или търговията с медикаментозни фуражи и/или с междинни продукти за производството им“ се заменят с „по чл. 15, ал. 3, в които се извършва дейност по чл. 13, параграф 1 от Регламент (ЕС) 2019/4, включително и на обектите, разполагащи с мобилен смесител за производството на медикаментозни фуражи“.\n2. В ал. 2:\nа) в т. 2 думата „наименование“ се заменя с „име или наименование“, а думите „или търговеца“ се заличават;\nб) в т. 3 думите „и/или търговия“ се заменят с „по чл. 15, ал. 3, в който се извършва дейност по чл. 13, параграф 1 от Регламент (ЕС) 2019/4 или адрес по регистрация на производителя, разполагащ с мобилен смесител за производството на медикаментозни фуражи“;\nв) точка 4 се изменя така:\n„4. вид дейност на обекта и/или на мобилния смесител;“.\n3. В ал. 3 думите „състои от идентификационния номер по чл. 20, ал. 2, т. 1 на обекта по чл. 15, ал. 3 или 4“ се заменят с „формира със структурата в чл. 20, ал. 1 съгласно глава 2, Приложение V от Регламент (ЕО) № 183/2005“.\n4. Алинея 4 се изменя така:\n„(4) Българската агенция по безопасност на храните поддържа национален регистър на одобрените обекти по чл. 15, ал. 3, в които се извършва дейност по чл. 13, параграф 1 от Регламент (ЕС) 2019/4, включително и на обектите, разполагащи с мобилен смесител за производството на медикаментозни фуражи. Националният регистър съдържа данните от регистрите на областните дирекции по безопасност на храните и се публикува на интернет страницата на агенцията.“\n5. Създава се ал. 5:\n„(5) Данните от регистъра по ал. 4 се предоставят за публикуване на електронната страница на Европейската комисия съгласно чл. 19, параграф 6 от Регламент (ЕО) № 183/2005.“\n§ 43.\n Член 55д се изменя така:\n„Чл. 55д. (1) Операторите, които извършват дейност по чл. 13, параграф 2, буква „б“ от Регламент (ЕС) 2019/4, се регистрират по реда на чл. 16 и 22а и се вписват в регистъра по чл. 17.\n(2) Операторите, които извършват дейност по чл. 13, параграф 2, буква „в“ от Регламент (ЕС) 2019/4, в частта съхранение на медикаментозни фуражи или междинни продукти само в запечатани опаковки или съдове, се регистрират по реда на чл. 16 и се вписват в регистъра по чл. 17.\n(3) Операторите, които извършват дейност по чл. 13, параграф 2, буква „в“ от Регламент (ЕС) 2019/4, в частта транспорт на медикаментозни фуражи или междинни продукти само в запечатани опаковки или съдове, се регистрират по реда на чл. 16 и се вписват в регистъра по чл. 17е.\n(4) Областните дирекции по безопасност на храните поддържат досиета на операторите по ал. 1 – 3. Досиетата се съхраняват 5 години след прекратяване дейността на оператора.“\n§ 44.\n Създава се чл. 55д\n1\n:\n„Чл. 55д\n1\n. (1) Производството, пускането на пазара и употребата на медикаментозни фуражи се извършва при спазване на изискванията на глава IV „Рецепта и употреба“ от Регламент (ЕС) 2019/4.\n(2) Ветеринарната рецепта за медикаментозен фураж се издава от ветеринарен лекар. Съдържащата се в нея информация и изискванията за съхранение на ветеринарната рецепта са в съответствие с чл. 16, параграф 6 от Регламент (ЕС) 2019/4.“\n§ 45.\n В чл. 55е се правят следните изменения и допълнения:\n1. В т. 1 след думата „храни“ се добавя „и на животни, които не се отглеждат за производство на храни, включително за животни с ценна кожа“, а думите „тази глава“ се заменят с „този закон“.\n2. В т. 2 след думата „храни“ се добавя „и на животни, които не се отглеждат за производство на храни, включително за животни с ценна кожа“, а след думата „рецепта“ се добавя „по чл. 55д\n1\n“.\n3. В т. 3 думите „т. 2“ се заменят с „чл. 55д\n1\n“.\n4. В т. 4 думите „т. 2“ се заменят с „чл. 55д\n1\n“.\n5. В т. 5 думите „медикаментозен премикс“ се заменят с „междинен продукт“ и думите „т. 2“ се заменят с „чл. 55д\n1\n“.\n6. В т. 6 думата „субстанции“ се заменя с „вещества“, а абревиатурата „ВМП“ се заменя с „ветеринарни лекарствени продукти (ВЛП)“.\n§ 46.\n В чл. 55ж, ал. 2 абревиатурата „ВМП“ се заменя с „ВЛП“.\n§ 47.\n Член 55з се изменя така:\n„Чл. 55з. (1) Събирането и обезвреждането на медикаментозни фуражи и/или на междинни продукти се организират и извършват от производителя или търговеца на медикаментозни фуражи и/или междинни продукти.\n(2) Лицата по ал. 1 посочват върху етикета или в документа, придружаващ партидата, безплатен телефонен номер и място, където се събират неизползваните медикаментозни фуражи и/или междинни продукти.\n(3) Информацията по ал. 2 се предоставя писмено на Българската агенция по безопасност на храните като неразделна част от заявлението по чл. 18 и се публикува на интернет страницата на агенцията. При промяна в информацията лицата по ал. 1 в тридневен срок от настъпване на промяната уведомяват Българската агенция по безопасност на храните.\n(4) Земеделските стопани, лицата, които отглеждат животни, ветеринарните лекари и други лица, които притежават неизползвани медикаментозни фуражи и/или междинни продукти, са длъжни да ги предават на местата по ал. 2.\n(5) Разходите за унищожаването на неизползваните медикаментозни фуражи и/или междинни продукти за производството им са за сметка на лицата, които ги предават за обезвреждане.\n(6) Унищожаването на неизползваните медикаментозни фуражи и/или междинни продукти се извършва в обекти за изгаряне или съвместно изгаряне, определени от Българската агенция по безопасност на храните.“\n§ 48.\n Създава се чл. 60а:\n„Чл. 60а. (1) Физическо лице, което наруши разпоредбите на чл. 7, ал. 3, се наказва с глоба в размер от 5000 до 10 000 лв., а при повторно нарушение глобата е в размер от 10 000 до 15 000 лв.\n(2) Когато нарушението по ал. 1 е извършено от юридическо лице или едноличен търговец, се налага имуществена санкция в размер от 10 000 до 15 000 лв., а при повторно нарушение санкцията е в размер от 15 000 до 30 000 лв.“\n§ 49.\n В чл. 66 се създават ал. 5 и 6:\n„(5) Физическо лице, което наруши разпоредбата на чл. 15, ал. 6, се наказва с глоба в размер от 1000 до 3000 лв., а при повторно нарушение глобата е в размер от 3000 до 5000 лв.\n(6) Когато нарушението по ал. 5 е извършено от юридическо лице или едноличен търговец, се налага имуществена санкция в размер от 3000 до 5000 лв., а при повторно нарушение санкцията е в размер от 5000 до 10 000 лв.“\n§ 50.\n В чл. 69, ал. 1 думите „чл. 2, параграф 1 от Регламент (ЕО) № 882/2004“ се заменят с „чл. 2 от Регламент (ЕС) 2017/625“.\n§ 51.\n В чл. 77 се създават ал. 3 и 4:\n„(3) Физическо лице, което наруши разпоредбата на чл. 34г, ал. 2, се наказва с глоба в размер от 3000 до 5000 лв., а при повторно нарушение глобата е в размер от 5000 до 10 000 лв.\n(4) Когато нарушението по ал. 3 е извършено от юридическо лице или едноличен търговец, се налага имуществена санкция в размер от 5000 до 8000 лв., а при повторно нарушение санкцията е в размер от 8000 до 13 000 лв.“\n§ 52.\n В чл. 77г се правят следните изменения и допълнения:\n1. В ал. 1 абревиатурата „ВМП“ се заменя с „ВЛП“.\n2. Създават се ал. 3 – 5:\n„(3) Физическо лице, което наруши разпоредбата на чл. 54, ал. 2, се наказва с глоба в размер от 2500 до 5000 лв., а при повторно нарушение глобата е в размер от 5000 до 8000 лв.\n(4) Когато нарушението по ал. 3 е извършено от юридическо лице или едноличен търговец, се налага имуществена санкция в размер от 6000 до 10 000 лв., а при повторно нарушение санкцията е в размер от 10 000 до 20 000 лв.\n(5) Който наруши изискването на чл. 54, ал. 3 и/или 4, се наказва с имуществена санкция в размер от 3000 до 6000 лв., а при повторно нарушение санкцията е в размер от 6000 до 10 000 лв.“\n§ 53.\n Създава се чл. 77з\n1\n:\n„Чл. 77з\n1\n. (1) Който наруши разпоредбата на чл. 55з, ал. 2, се наказва с глоба в размер от 3000 до 6000 лв., а при повторно нарушение глобата е в размер от 6000 до 10 000 лв.\n(2) Който наруши разпоредбата на чл. 55з, ал. 3, се наказва с глоба в размер от 1000 до 3000 лв., а при повторно нарушение глобата е в размер от 3000 до 5000 лв.\n(3) Физическо лице, което наруши чл. 55з, ал. 4, се наказва с глоба в размер от 3000 до 5000 лв., а при повторно нарушение глобата е в размер от 5000 до 10 000 лв.\n(4) Когато нарушението по ал. 3 е извършено от юридическо лице или едноличен търговец, се налага имуществена санкция в размер от 10 000 до 15 000 лв., а при повторно нарушение санкцията е в размер от 15 000 до 20 000 лв.“\n§ 54.\n В чл. 77и, ал. 1 след думите „прилагането му“ се добавя „или на разпоредби на регламент по чл. 1, ал. 1, т. 8“, а думите „чл. 57а – 77з“ се заменят с „чл. 57а – 77з\n1\n“.\n§ 55.\n В § 1а от допълнителните разпоредби се правят следните изменения:\n1. Точка 6 се изменя така:\n„6. „Максимална граница“ по чл. 54, ал. 3 е стойност, която не надвишава границата на откриване на използвания метод за изпитване от лабораториите по чл. 49, ал. 1 и 2 за съответното активно вещество на ветеринарен лекарствен продукт, който е вложен в медикаментозния фураж и се съдържа в нецелевия фураж, ако в Приложение II към Регламент (ЕС) 2019/4 не е посочено друго.“\n2. Точки 7 и 8 се отменят.\n3. В т. 10 думите „физическо или юридическо“ се заличават, а думите „и регистрирано по Търговския закон, Закона за кооперациите, Закона за задълженията и договорите или по Закона за подпомагане на земеделските производители“ се заменят с „и/или което е земеделски стопанин, произвеждащ фуражи и/или отглеждащ животни“.\nПреходни и заключителни разпоредби\n§ 56.\n Одобрените до влизането в сила на този закон производители и търговци на медикаментозни фуражи и/или междинни продукти за производството им продължават дейността си, ако в срока по чл. 15, параграф 1 от Регламент (ЕС) 2019/4 са подали декларация до директора на областната дирекция по безопасност на храните по местонахождението на обекта. Декларацията е по образец, утвърден от изпълнителния директор на Българската агенция по безопасност на храните.\n§ 57.\n Фуражите, предназначени за специфични хранителни цели, които са етикетирани преди 25 март 2022 г. в съответствие с изискванията на наредбата по чл. 11, ал. 3 съгласно чл. 3 от Регламент (ЕС) 2020/354, се пускат на пазара и могат да се употребяват до изчерпване на складовите наличности.\n§ 58.\n В Закона за ветеринарномедицинската дейност (обн., ДВ, бр. 87 от 2005 г.; изм., бр. 30, 31, 55 и 88 от 2006 г., бр. 51 и 84 от 2007 г., бр. 13, 36 и 100 от 2008 г., бр. 27, 35, 74, 95 и 102 от 2009 г., бр. 25 и 41 от 2010 г., бр. 8 и 92 от 2011 г., бр. 77, 82 и 97 от 2012 г., бр. 7, 15, 66, 68, 83 и 99 от 2013 г., бр. 98 от 2014 г., бр. 14 от 2015 г., бр. 14, 34 и 58 от 2016 г., бр. 58 и 85 от 2017 г., бр. 17 и 98 от 2018 г., бр. 24 и 101 от 2019 г., бр. 13, 51, 52 и 71 от 2020 г., бр. 102 от 2022 г. и бр. 102 от 2023 г.) в чл. 229, ал. 1 се създава изречение второ: „Обектите за търговия на дребно на храни за домашни любимци се регистрират по реда на Закона за фуражите.“\n§ 59.\n (1) Регистрацията и удостоверенията за регистрация на обектите за търговия на дребно за храни за домашни любимци, издадени на основание чл. 229, ал. 5 от Закона за ветеринарномедицинската дейност до влизането в сила на този закон, запазват действието си и са безсрочни.\n(2) Започнатите до влизането в сила на този закон производства по регистрация на обекти за търговия на дребно за храни за домашни любимци се довършват по досегашния ред, като при промяна в заявените обстоятелства на регистрираните обекти се прилага чл. 16, ал. 7.\n(3) Вписването на обектите по ал. 1 в регистъра по чл. 17 се извършва по служебен ред от съответните областни дирекции по безопасност на храните.\nЗаконът е приет от 49-ото Народно събрание на 28 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1831"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164917",
    "meta": [],
    "text": "УКАЗ № 52\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за насърчаване на инвестициите, приет от 49-ото Народно събрание на 22 февруари 2024 г.\nИздаден в София на 6 март 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за насърчаване на инвестициите\n(обн., ДВ, бр. 97 от 1997 г.; изм, бр. 99 от 1997 г., бр. 29 и 153 от 1998 г., бр. 110 от 1999 г., бр. 28 от 2002 г., бр. 37 и 40 от 2004 г., бр. 34, 59, 65, 80, 82 и 86 от 2006 г., бр. 42 и 53 от 2007 г., бр. 69 от 2008 г., бр. 41 и 82 от 2009 г., бр. 18, 88 и 100 от 2010 г., бр. 38, 45 и 82 от 2012 г., бр. 15, 16 и 66 от 2013 г., бр. 98 от 2014 г., бр. 14, 32 и 61 от 2015 г., бр. 85 и 96 от 2017 г., бр. 20 от 2018 г., бр. 44 от 2019 г., бр. 21 от 2020 г., бр. 17 и 21 от 2021 г. и бр. 22 от 2022 г.)\n§ 1. \nВ чл. 1 се създава ал. 3:\n„(3) С този закон се уреждат условията и редът за провеждане на скрининг на преките чуждестранни инвестиции, свързани със сигурността или обществения ред, в съответствие с Регламент (ЕС) 2019/452 на Европейския парламент и на Съвета от 19 март 2019 г. за създаване на рамка за скрининг на преки чуждестранни инвестиции в Съюза (OB, L 79 І/1 от 21 март 2019 г.), наричан по-нататък „Регламент (ЕС) 2019/452“.“\n§ 2. \nВ чл. 11б се създава т. 9:\n„9. уведомява Междуведомствения съвет за скрининг на преките чуждестранни инвестиции, свързани със сигурността или обществения ред, за постъпилите заявления за издаване на разрешения по глава шеста.“\n§ 3. \nВ чл. 12, ал. 2, т. 5 се създава буква „д“:\n„д) над пет пъти за инвестиции за стратегически обекти от значение за националната сигурност;“.\n§ 4. \nВ чл. 22е се правят следните допълнения:\n1. В ал. 1:\nа) в текста преди т. 1 след думите „са особено важни за икономическото развитие“ се добавя „отбраната и националната сигурност“;\nб) създава се т. 5:\n„5. предвиждат изграждане или разширяване на производствени и складови бази с необходимата техническа инфраструктура на стратегически обекти от значение за националната сигурност.“\n2. В ал. 2 се създава т. 4:\n„4. за приоритетни инвестиционни проекти по ал. 1, т. 5 не се прилагат изискванията на чл. 12, ал. 2, т. 3 и чл. 22а, ал. 13.“\n§ 5. \nСъздава се нова глава шеста с наименование „Национален механизъм за скрининг на преките чуждестранни инвестиции, свързани със сигурността или обществения ред, в съответствие с Регламент (ЕС) 2019/452“ с нов чл. 27 и чл. 27а – 27з:\n„Глава шеста\nНАЦИОНАЛЕН МЕХАНИЗЪМ ЗА СКРИНИНГ НА ПРЕКИТЕ ЧУЖДЕСТРАННИ ИНВЕСТИЦИИ, СВЪРЗАНИ СЪС СИГУРНОСТТА ИЛИ ОБЩЕСТВЕНИЯ РЕД, В СЪОТВЕТСТВИЕ С РЕГЛАМЕНТ (ЕС) 2019/452\nЧл. 27. (1) Пряка чуждестранна инвестиция от чуждестранен инвеститор се извършва след издаване на разрешение от Междуведомствения съвет за скрининг на преките чуждестранни инвестиции, наричан по-нататък „Междуведомствен съвет за скрининг“, ако има за предмет областите на дейност, посочени в чл. 4, параграф 1 от Регламент (ЕС) 2019/452, и отговаря на едно от следните условия:\n1. чрез осъществяването на инвестицията се придобива собствеността на най-малко 10 на сто от капитала на предприятие, което оперира в страната, или стойността на инвестицията надвишава прага от 2 000 000 евро или левовата им равностойност;\n2. чрез осъществяването на инвестицията се придобива собствеността на най-малко 10 на сто от капитала на предприятие, което оперира в страната и извършва високотехнологични дейности;\n3. осъществява се нова инвестиция, която надвишава прага от 2 000 000 евро или левовата им равностойност. \n(2) По изключение преките чуждестранни инвестиции, които са нови инвестиции или не надвишават прага от 2 000 000 евро или левовата им равностойност, могат да бъдат обект на разглеждане и разрешение от Междуведомствения съвет за скрининг по предложение на член на съвета с компетентност в съответния сектор, в който ще се реализира инвестицията, съгласувано с представителите на Държавна агенция „Национална сигурност“ и Държавна агенция „Разузнаване“.\n(3) На скрининг по реда на този закон подлежат всички преки чуждестранни инвестиции в обекти и дейности от лица, които извършват дейности по чл. 2, ал. 1, т. 8 от Закона за административното регулиране на икономическите дейности, свързани с нефт и продукти от нефтен произход.\n(4) На скрининг по реда на този закон подлежат всички преки чуждестранни инвестиции с чуждестранен инвеститор от Русия или Република Беларус.\n(5) По мотивирано искане на Държавна агенция „Национална сигурност“ и Държавна агенция „Разузнаване“ пряка чуждестранна инвестиция подлежи на скрининг от Междуведомствения съвет за скрининг, независимо от критериите по ал. 1, когато има данни, че същата може да окаже въздействие върху сигурността и обществения ред.\n(6) Извършването на скрининг на пряка чуждестранна инвестиция при условията и по реда на този закон не освобождава чуждестранния инвеститор от задълженията му, установени в други закони. \n(7) На скрининг по реда на този закон подлежат преки чуждестранни инвестиции в обхвата на ал. 1 без оглед на ограниченията за праг на инвестицията, когато в капитала на чуждестранния инвеститор има пряко или непряко участие на държава извън Европейския съюз, в т.ч. значително финансиране от държавен орган. Когато чуждестранният инвеститор е дружество, чиито акции се търгуват на регулиран пазар, изречение първо се прилага, в случай че прякото или косвено участие на държава извън Европейския съюз в капитала на дружеството е по-голямо от 5 на сто. Този ред не се прилага за държавите по ал. 8 и 9.\n(8) Народното събрание по предложение на Министерския съвет приема с решение списък с държави извън Европейския съюз с нисък риск за целите на прилагането на механизма за скрининг.\n(9) За държави, включени в списъка по ал. 8, както и за Съединените американски щати, Обединеното кралство Великобритания, Канада, Австралия, Нова Зеландия, Япония, Република Корея, Обединени Арабски Емирства и Кралство Саудитска Арабия се прилагат правилата за скрининг за държави – членки на Европейския съюз, за целите на прилагането на механизма за скрининг.\nЧл. 27а. (1) Чуждестранен инвеститор, който има намерение да направи пряка чуждестранна инвестиция по чл. 27, ал. 1, е длъжен предварително да подаде заявление за издаване на разрешение. \n(2) Заявлението за издаване на разрешение се подава от инвеститора чрез агенцията до Междуведомствения съвет за скрининг по реда на този закон.\n(3) Заявлението по ал. 1 се подава едновременно със заявление за издаване на разрешение, лиценз или вписване в регистър, предвидени в друг закон. Производството по тази глава не е основание за спиране на производство за издаване на разрешение, лиценз или вписване в регистър, предвидени в друг закон, освен в предвидените от закона случаи.\nЧл. 27б. (1) Заявлението за издаване на разрешение съдържа най-малко информацията, посочена в чл. 9, параграф 2 от Регламент (ЕС) 2019/452, като информация за необходимите документи и условията за подаване на заявление, както и образеца на заявление е налична на интернет страницата на агенцията.\n(2) Заявлението за издаване на разрешение се подава по образец на български език с превод на английски език. Приложените към заявлението документи се представят в оригинал или в заверени от заявителя или негов упълномощен представител копия. \n(3) В срок до три дни след постъпването му агенцията проверява съответствието на заявлението и подадените документи с изискванията на закона и Регламент (ЕС) 2019/452 и го изпраща за разглеждане на Междуведомствения съвет за скрининг.\n(4) В случай че заявлението не отговаря на изискванията на закона и Регламент (ЕС) 2019/452, агенцията уведомява в срок до 7 дни заявителя за отстраняване на несъответствията.\n(5) В случаите по ал. 4 срокът за разглеждане на заявлението започва да тече от датата на привеждане на заявлението в съответствие с изискванията на закона и Регламент (ЕС) 2019/452. \n(6) Заявителят за издаване на разрешение носи отговорност за точността и пълнотата на предоставената информация.\nЧл. 27в. (1) Създава се Междуведомствен съвет за скрининг на преките чуждестранни инвестиции, свързани със сигурността или обществения ред към Министерския съвет.\n(2) Междуведомственият съвет за скрининг е постоянно действащ колективен орган, който разглежда постъпилите заявления за извършване на преки чуждестранни инвестиции и издава разрешение или отказва издаването на разрешение за пряка чуждестранна инвестиция. Съветът се състои от следните членове:\n1. председател: заместник министър-председател, определен от Министерския съвет;\n2. заместник-председател: министърът на иновациите и растежа или упълномощен от него заместник-министър;\n3. членове:\nа) представител на Министерството на отбраната;\nб) представител на Министерството на вътрешните работи;\nв) представител на Министерството на финансите;\nг) представител на Министерството на здравеопазването;\nд) представител на Министерството на външните работи;\nе) представител на Министерството на икономиката и индустрията;\nж) представител на Министерството на транспорта и съобщенията;\nз) представител на Министерството на електронното управление;\nи) представител на Министерството на енергетиката;\nк) представител на Държавна агенция „Национална сигурност“;\nл) представител на Държавна агенция „Разузнаване“;\nм) представител на Комисията за защита на конкуренцията;\nн) представител на Комисията за финансов надзор;\nо) представител на Комисията за регулиране на съобщенията;\nп) представител на Комисията за енергийно и водно регулиране.\n(3) Поименният състав на Междуведомствения съвет за скрининг се определя от Министерския съвет по предложение на ръководителите на съответните ведомства в съответствие с изискванията, посочени в правилника за прилагане на закона.\n(4) Към Междуведомствения съвет за скрининг се създава секретариат, чиито експертни и технически функции се определят в правилника за организацията и дейността на съвета. Секретариатът е звено в администрацията на Министерския съвет.\n(5) Междуведомственият съвет за скрининг заседава редовно при кворум от мнозинството от членовете му. Решенията за издаване или отказ за издаване на разрешение се приемат с мнозинство от всички членове по ред, определен в правилника за организацията и дейността на съвета. \n(6) Представителите на Комисията за защита на конкуренцията, Комисията за регулиране на съобщенията, Комисията за енергийно и водно регулиране и на Комисията за финансов надзор имат консултативни функции и не участват в гласуването на решенията на Междуведомствения съвет за скрининг.\n(7) На всеки 6 месеца Междуведомственият съвет за скрининг изготвя и представя доклад за дейността си пред Министерския съвет, който го представя за разглеждане в Народното събрание. Докладът включва и обобщени данни за броя на заявленията по чл. 27е, ал. 1 и за броя на решенията по чл. 27е, ал. 2, т. 1 – 3. \n(8) Междуведомственият съвет за скрининг изготвя и изпраща до Европейската комисия годишния доклад и информацията по чл. 5, параграфи 1 и 2 от Регламент (ЕС) 2019/452.\n(9) Министерският съвет приема правилник за организацията и дейността на Междуведомствения съвет за скрининг на преките чуждестранни инвестиции, свързани със сигурността или обществения ред.\nЧл. 27г. (1) Извършването на пряка чуждестранна инвестиция по чл. 27, ал. 1 започва след издаването на разрешение по реда на този закон от Междуведомствения съвет за скрининг. \n(2) Междуведомственият съвет за скрининг може служебно и по изключение да образува производство за проверка на пряка чуждестранна инвестиция, която би могла да бъде предмет на скрининг по реда на този закон и по отношение на която не е подадено заявление за разрешение, в случай че е получено становище от Европейската комисия или сигнал, съдържащ достатъчно информация от държава членка.\n(3) В срок до три месеца от узнаването на ново обстоятелство, което е предпоставка за образуване на производство за скрининг на пряка чуждестранна инвестиция по реда на този закон, Междуведомственият съвет за скрининг може служебно и по изключение да образува такова производство.\n(4) В случаите по ал. 2, когато е получено становище от Европейската комисия, което изисква извършване на скрининг на вече осъществена инвестиция или сигнал от държава членка, Междуведомственият съвет за скрининг взема решение за започване на производство по извършване на скрининг на инвестиция, започнала до две години преди получаването на становището или сигнала. \n(5) Уведомлението, становището или сигналът по ал. 3 и 4 са основателни в случаите, когато инвеститорът е започнал осъществяването на инвестицията, съответстваща на условията за извършване на скрининг по чл. 27, и не е подал заявление по чл. 27а, ал. 1. \n(6) Всички държавни органи и длъжностни лица от държавната и общинската администрация са задължени да предоставят необходимата инфорация за целите на скрининга по искане на Междуведомствения съвет за скрининг.\nЧл. 27д. (1) Междуведомственият съвет за скрининг си сътрудничи с Европейската комисия в съответствие с разпоредбите на чл. 6 и 7 от Регламент (ЕС) 2019/452 относно механизма за сътрудничество с държавите – членки на Европейския съюз, и с Европейската комисия в областта на преките чуждестранни инвестиции. \n(2) Междуведомственият съвет за скрининг е звено за контакт съгласно чл. 11 от Регламент (ЕС) 2019/452, което осъществява комуникацията с Европейската комисия и другите държави – членки на Европейския съюз. \nЧл. 27е. (1) При разглеждане на заявленията за издаване на разрешение за преки инвестиции Междуведомственият съвет за скрининг прилага критериите, посочени в чл. 4 от Регламент (ЕС) 2019/452, при условията и по реда на този закон и правилника за прилагането му. \n(2) Междуведомственият съвет за скрининг в 45-дневен срок от постъпване на заявлението, съответно от отстраняване на несъответствията по него, приема решение, с което:\n1. издава разрешение за извършване на пряка чуждестранна инвестиция в България, ако инвестицията не засяга сигурността или обществения ред и няма вероятност да засегне проекти или програми от интерес за Европейския съюз;\n2. издава условно разрешение за извършване на пряката чуждестранна инвестиция, след изпълнение от страна на чуждестранния инвеститор на ограничителни мерки, предписани от Междуведомствения съвет за скрининг; ограничителните мерки могат да бъдат:\nа) ограничаване правото за придобиване до 20 на сто от капитала на дружество;\nб) ограничаване правото за придобиване до 10 на сто от капитала на дружество при високотехнологични производства;\nв) предписания за защита на личните данни, за запазване на сигурността на информацията или други – по предложение на компетентен регулаторен орган;\nг) запазване на специални права в полза на държавата при вземането на решения от компетентността на общото събрание и управлението при капиталови търговски дружества (т. нар. „златна акция“), в случаите на сделки, осъществявани по реда на Закона за приватизация и следприватизационен контрол;\n3. отхвърля заявлението за издаване на разрешение за пряка чуждестранна инвестиция, ако счита, че то засяга сигурността или обществения ред на България или има вероятност да засегне проекти или програми от интерес за Европейския съюз.\n(3) Когато пряката чуждестранна инвестиция, която ще бъде направена в България, има вероятност да засегне проекти или програми от интерес за Европейския съюз, Междуведомственият съвет за скрининг приема решение при спазване на изискванията на чл. 8 от Регламент (ЕС) 2019/452, като взема предвид становището на Европейската комисия. В този случай срокът по ал. 2 спира да тече до получаване на становището от Европейската комисия.\n(4) Междуведомственият съвет за скрининг приема решение по ал. 2 и в случаите на чл. 27г, ал. 2 и 3.\n(5) В зависимост от спецификата на разглежданата пряка чуждестранна инвестиция и ако приеме за необходимо, Междуведомственият съвет за скрининг може да поиска становища от други органи или институции.\n(6) Становищата по ал. 5 имат консултативен характер и се изпращат на Междуведомствения съвет за скрининг не по-късно от 15 дни след искането.\n(7) Когато са налице данни, че за пряка чуждестранна инвестиция е било издадено разрешение въз основа на неточна или непълна информация от чуждестранния инвеститор, Междуведомственият съвет за скрининг открива повторно производство.\n(8) Решенията на Междуведомствения съвет за скрининг относно заявлението за издаване на разрешение за пряка чуждестранна инвестиция са индивидуални административни актове, съобщават се на чуждестранния инвеститор и могат да бъдат обжалвани по реда на Административнопроцесуалния кодекс.\n(9) Срокът по ал. 2 може да бъде удължен еднократно с до 30 дни с решение на Междуведомствения съвет за скрининг.\n(10) Липсата на произнасяне в сроковете по ал. 2 и 9 се смята за мълчаливо съгласие по смисъла на чл. 28 от Закона за ограничаване на административното регулиране и административния контрол върху стопанската дейност.\n(11) Решенията по ал. 2, т. 2 и 3:\n1. се вземат при спазване на принципите на необходимост и пропорционалност;\n2. се мотивират, като в тях не се включва информация, обявяването на която противоречи на защитата на основни интереси, свързани със сигурността на страната.\nЧл. 27ж. (1) Обработването, съхраняването и унищожаването на информацията се извършват по реда на приложимото законодателство в зависимост от характера на данните. Събраните лични данни се обработват в съответствие с изискванията на Закона за защита на личните данни.\n(2) Председателят, заместник-председателят и членовете на Междуведомствения съвет за скрининг, както и служителите в администрацията на агенцията нямат право да разпространяват информацията, станала им известна в процеса на работа по прилагането на този закон. Председателят, заместник-председателят и членовете на Междуведомствения съвет за скрининг следва да имат достъп до класифицирана информация по реда на Закона за защита на класифицираната информация.\nЧл. 27з. В случаите на производство за скрининг по чл. 27, ал. 5 и чл. 27г, ал. 2 – 5, което завършва с решение за условно разрешение за извършване на инвестицията или за отхвърляне на заявлението за издаване на разрешение за пряка чуждестранна инвестиция, разходите, извършени до влизането в сила на съответното решение, са за сметка на инвеститора.“\n§ 6. \nСъздава се чл. 34а:\n„Чл. 34а. На чуждестранен инвеститор по глава шеста се налага глоба или имуществена санкция в размер на 5 на сто от стойността на инвестицията, но не по-малко от 50 000 лв., когато:\n1. предостави неточна, непълна или подвеждаща информация в заявление за разрешаване на пряка чуждестранна инвестиция;\n2. осъществи пряка чуждестранна инвестиция без издадено разрешение при условията на този закон;\n3. извърши пряка чуждестранна инвестиция в нарушение на условията по издадено условно разрешение по чл. 27е, ал. 2, т. 2;\n4. не изпълни наложена мярка по чл. 34б. \n§ 7. \nСъздава се нов чл. 34б: \n„Чл. 34б. Междуведомственият съвет за скрининг може, независимо от глобата или имуществената санкция, да наложи на чуждестранния инвеститор ограничителни мерки по смисъла на чл. 27е, ал. 2, т. 2, необходими за гарантиране на сигурността или обществения ред, включително промяна в контрол, промяна и/или преустановяване на дейност, прекратяване на пряката чуждестранна инвестиция и други подходящи мерки. Същите се прилагат след провеждане на преговори между инвеститора и оправомощен представител на Междуведомствения съвет за скрининг.“\n§ 8. \nВ допълнителните разпоредби в § 1 се създава т. 18:\n„18. „Стратегически обекти от значение за националната сигурност“ са посочените в Постановление № 181 на Министерския съвет от 20 юли 2009 г. за определяне на стратегическите обекти и дейности, които са от значение за националната сигурност (обн., ДВ, бр. 59 от 2009 г.; изм., бр. 71 и 77 от 2011 г., бр. 67 от 2012 г., бр. 5 и 21 от 2013 г., бр. 107 от 2014 г., бр. 28 и 57 от 2015 г., бр. 22, 27 и 51 от 2016 г., бр. 86 от 2017 г., бр. 9 и 81 от 2019 г., бр. 33 и 87 от 2021 г., бр. 41, 47, 83 и 97 от 2022 г. и бр. 100 от 2023 г.).“\n§ 9. \nВ допълнителните разпоредби се създава нов § 1а:\n„§ 1а. По смисъла на глава шеста от този закон:\n1. „Чуждестранен инвеститор“ е:\nа) лице, което не е гражданин на държава – членка на Европейския съюз, или чието седалище не се намира в държава членка, което е направило или възнамерява да направи пряка чуждестранна инвестиция в България;\nб) юридическо лице, чието седалище според устройствения акт е в държава – членка на Европейския съюз, което е направило или възнамерява да направи пряка чуждестранна инвестиция в България, в което контролът се упражнява пряко или косвено от: едно или повече физически лица, които не са граждани на държава – членка на Европейския съюз, едно или повече юридически лица, чиито седалища не са в държава – членка на Европейския съюз, или друго правно образувание, организирано съгласно законите на държава, която не е членка на Европейския съюз;\nв) юридическо лице или друго правно образувание, чието седалище според устройствения акт е в държава – членка на Европейския съюз, което е направило или възнамерява да направи пряка чуждестранна инвестиция в България, в което по силата на договор или вътрешни правила едно или повече физически или юридически лица, установени в държави извън Европейския съюз, имат пряк или непряк контрол върху конкретната инвестиция, или което по силата на договор или многостранна сделка прави пряка чуждестранна инвестиция, попадаща в обхвата на този закон, от свое име, но за сметка на лице по букви „а“ и „б“.\n2. „Пряка чуждестранна инвестиция“ e инвестиция от всякакъв вид от страна на чуждестранен инвеститор, имаща за цел установяването или поддържането на трайни и преки връзки между чуждестранния инвеститор и предприемача или предприятието, на когото или на което е предоставен капиталът, за да извършва стопанска дейност в България, включително инвестиция, която дава възможност за ефективно участие в управлението или контрола на дружество, извършващо стопанска дейност. Пряка чуждестранна инвестиция е и разширяването на съществуваща инвестиция, включително разширяване на капацитета на съществуващо предприятие, диверсификацията на производството на предприятие с продукти, които не са били произведени преди това, както и създаването на ново място за извършване на дейността или увеличаването на капитала на обекта на инвестицията под условие, че акциите бъдат придобити от чуждестранния инвеститор. Не е пряка чуждестранна инвестиция портфейлната (пасивната) инвестиция.\n3. „Скрининг“ e производство, което дава възможност да бъдат оценени, проучени, разрешени, обвързани с условия, забранени или прекратени преки чуждестранни инвестиции.\n4. „Контрол“ е понятие по смисъла на § 1в от допълнителните разпоредби на Търговския закон.\n5. „Нова инвестиция“ е първоначална инвестиция в материални и нематериални активи, свързани със започването на дейността на ново предприятие, разширяване на капацитета на съществуващо предприятие, разнообразяване на производството на предприятие чрез продукти, които преди това не са били произведени, или съществена промяна в общия производствен процес на съществуващо предприятие.\n6. „Чуждестранен инвеститор от Русия или Република Беларус“ е:\nа) физическо лице, което е гражданин на Русия или Република Беларус;\nб) юридическо лице, чието седалище се намира в Русия или Република Беларус, което е направило или възнамерява да направи пряка чуждестранна инвестиция в България;\nв) юридическо лице, чието седалище според устройствения акт е в държава извън Русия и Република Беларус, което е направило или възнамерява да направи пряка чуждестранна инвестиция в България, в което 25 на сто или повече от собствеността принадлежи на едно или повече физически лица, които са граждани на Русия или Република Беларус, едно или повече юридически лица, чието седалище е в Русия или Република Беларус, или на друго правно образувание, организирано съгласно законодателството на Русия или Беларус.“\nПреходни и заключителни разпоредби\n§ 10.\n За пряка чуждестранна инвестиция, започнала да се реализира след влизането в сила на този закон и до привеждането в съответствие с него на правилника за прилагане на закона и приемането на правилник за организацията и дейността на Междуведомствения съвет за скрининг, не се подава заявление по чл. 27а. \n§ 11.\n В 6-месечен срок от влизането в сила на този закон Министерският съвет привежда правилника за прилагане на закона в съответствие с този закон и с Регламент (ЕС) 2019/452.\n§ 12.\n В 6-месечен срок от влизането в сила на този закон Министерският съвет приема правилник за организацията и дейността на Междуведомствения съвет за скрининг.\nЗаконът е приет от 49-ото Народно събрание на 22 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1612"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165011",
    "meta": [],
    "text": "УКАЗ № 51\nНа основание чл. 98, т. 4 от Конституцията на Ре\nпублика България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за Министерството на вътрешните работи, приет от 49-ото Народно събрание на 22 февруари 2024 г.\nИздаден в София на 29 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за Министерството на вътрешните работи \n(обн., ДВ, бр. 53, 98 и 107 от 2014 г.; изм., бр. 14, 24, 56 и 61 от 2015 г., бр. 81, 97, 98 и 103 от 2016 г., бр. 13, 26, 58, 97 и 103 от 2017 г., бр. 7, 10, 48, 55 и 77 от 2018 г., бр. 7, 17, 34 и 58 от 2019 г., бр. 60 и 85 от 2020 г., бр. 20 от 2021 г., бр. 22, 56 и 62 от 2022 г. и бр. 48, 67 и 84 от 2023 г.)\n§ 1. \nВ чл. 17 се правят следните изменения и допълнения: \n1. В ал. 4 след думата „Редът“ се добавя „и условията“. \n2. В ал. 5 изречение второ се заличава.\n§ 2. \nВ чл. 39 се правят следните допълнения:\n1. В ал. 2, т. 3 след думата „системи“ се поставя запетая и се добавя „включително и престъпления срещу половата неприкосновеност на личността, извършвани спрямо малолетни и непълнолетни лица чрез използване на информационна или съобщителна технология“.\n2. В ал. 7 след думата „системи“ се поставя запетая и се добавя „включително и срещу половата неприкосновеност на личността, извършвани спрямо малолетни и непълнолетни лица чрез използване на информационна или съобщителна технология“.\n§ 3. \nВ чл. 140, т. 5 след думата „населението“ се добавя „документи за самоличност и“.\n§ 4. \nВ чл. 142, ал. 4 след думите „чл. 186а“ се добавя „чл. 189, ал. 1, т. 7“, а след думите „чл. 191“ се поставя запетая и думите „и 233“ се заменят с „233, 238, ал. 1 – 3 и 5, чл. 239, ал. 1, т. 1 и ал. 2, чл. 245а, чл. 247, ал. 1 и 4 и чл. 247а, ал. 1, 3 и 4“.\n§ 5. \nВ чл. 171, ал. 3 се създава изречение второ: „Базата за определяне на стипендията е в размер на 50 на сто от месечното възнаграждение на стажантите, назначени на изпълнителска длъжност.“\n§ 6. \nВ чл. 177 се правят следните изменения и допълнения: \n1. Алинея 2 се изменя така:\n„(2) Базата за определяне размера на основното месечно възнаграждение за най-ниската длъжност е средната работна заплата за страната за второто тримесечие на предходната година съобразно данни на Националния статистически институт, като месечното възнаграждение се увеличава с коефициент спрямо базата, както следва:\n1. за най-ниската изпълнителска длъжност – не по-малко от 1,2;\n2. за най-ниската младша изпълнителска длъжност – не по-малко от 1,0.“\n2. Създава се нова ал. 3:\n„(3) Базата по ал. 2 и по чл. 180, ал. 2 се преизчислява ежегодно през първия месец на всяка година.“\n3. Досегашната ал. 3 става ал. 4.\n4. Досегашната ал. 4 става ал. 5 и в нея думите „ал. 3“ се заменят с „ал. 4“.\n§ 7. \nВ чл. 180 се правят следните изменения: \n1. Алинея 2 се изменя така:\n„(2) Базата за определяне размера на основното месечно възнаграждение за най-ниската длъжност е средната работна заплата за страната за второто тримесечие на предходната година съобразно данни на Националния статистически институт, като месечното възнаграждение се увеличава с коефициент спрямо базата, както следва:\n1. за висше образование – не по-малко от 0,8;\n2. за средно образование – не по-малко от 0,6.“\n2. В ал. 3 в изречение второ думите „чл. 177, ал. 3“ се заменят с „чл. 177, ал. 4“.\n§ 8. \nСъздава се чл. 245a:\n„Чл. 245а. (1) За осъществяване на синдикална дейност държавните служители на ръководна изборна длъжност в централни или териториални ръководства на организациите по чл. 242, ал. 1 имат право на платен отпуск при условия, по ред и в размери, установени в споразумение по чл. 245, ал. 1.\n(2) 3а осъществяване на синдикална дейност чрез участие като делегати в национални форуми, събрания на членове, синдикални обучения и други форуми, свързани с предмета на дейност, държавните служители членове на организациите по чл. 242, ал. 1, имат право на платен отпуск при условия, по ред и в размери, установени в споразумение по чл. 245, ал. 1.“\n§ 9. \nСъздава се чл. 247a:\n„Чл. 247а. (1) 3а изпълнение на координационни, административни, организационни и финансови задачи, по негово искане и решение на управителния орган, по един на всеки \n2 000 членове на синдикалните организации по чл. 248, ал. 2 (но не повече от общо 7 за всяка синдикална организация) може да ползва платен отпуск в рамките на мандата му.\n(2) Редът за ползване на отпуск по ал. 1 и чл. 247, ал. 1 се определя с акт на министъра.\n(3) За времето на отпуска по ал. 1 служителят получава месечно възнаграждение в размер на последното основно месечно възнаграждение преди излизането му в този отпуск, допълнителното възнаграждение по чл. 178, ал. 1, т. 1 и храна или левовата равностойност по чл. 181, ал. 1. Сумите се актуализират спрямо промените за тях след упражняване на това право.\n(4) Отпуск по ал. 1 и чл. 247, ал. 1 може да бъде прекратен само по лично волеизявление на служителя или по решение на ръководния орган на организация по чл. 242, ал. 1, на която той е член.“\n§ 10.\n В допълнителните разпоредби в § 1, т. 26а след думите „чл. 17, ал. 2, т. 1“ се поставя запетая и се добавя „установяване на причините и на условията за възникване и разпространение на пожари“, а след думите „специални операции“ се поставя запетая и се добавя „осигуряване и прилагане на специални разузнавателни средства в случаите по чл. 20, ал. 1, т. 3 от Закона за специалните разузнавателни средства“.\nЗаключителни разпоредби\n§ 11.\n Министърът на вътрешните работи привежда в съответствие инструкцията по чл. 171, ал. 3 в срок до един месец от влизането в сила на този закон.\n§ 12.\n Параграф 1, т. 2, § 5, 6 и 7 влизат в сила от 1 януари 2025 г.\nЗаконът е приет от 49-ото Народно събрание на 22 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1613"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165086",
    "meta": [],
    "text": "УКАЗ № 49\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Спогодбата за социална сигурност между Република България и Република Албания, подписана на 15 март 2023 г. в Тирана и на 30 март 2023 г. в София, приет от 49-ото Народно събрание на 21 февруари 2024 г.\nИздаден в \nСофия на \n27 февруари \n2024 г.\nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Спогодбата за социална сигурност между Република България и Република Албания, подписана на 15 март 2023 г. в Тирана и на 30 март 2023 г. в София\nЧлен единствен.\n Ратифицира Спогодбата за социална сигурност между Република България и Република Албания, подписана на 15 март 2023 г. в Тирана и на 30 март 2023 г. в София.\nЗаконът е приет от 49-ото Народно събрание на 21 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1584"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165064",
    "meta": [],
    "text": "УКАЗ № 44\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за защита на инвестициите между Европейския съюз и неговите държави членки, от една страна, и Република Сингапур, от друга страна, подписано на 19 октомври 2018 г. в Брюксел, приет от 49-ото Народно събрание на 15 февруари 2024 г.\nИздаден в \nСофия на 22 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Споразумението за защита на инвестициите между Европейския съюз и неговите държави членки, от една страна, и Република Сингапур, от друга страна, подписано на 19 октомври 2018 г. в Брюксел\nЧлен единствен.\n Ратифицира Споразумението за защита на инвестициите между Европейския съюз и неговите държави членки, от една страна, и Република Сингапур, от друга страна, подписано на 19 октомври 2018 г. в Брюксел.\nЗаконът е приет от 49-ото Народно събрание на 15 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1491"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165069",
    "meta": [],
    "text": "УКАЗ № 45\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Конвенцията за Международната организация за морските средства за навигация, приет от 49-ото Народно събрание на 15 февруари 2024 г.\nИздаден в \nСофия на 22 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Конвенцията за Международната организация за морските средства за навигация\nЧлен единствен. \nРатифицира Конвенцията за Международната организация за морските средства за навигация, съставена в Париж на 27 януари 2021 г.\nЗаконът е приет от 49-ото Народно събрание на 15 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1490"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165329",
    "meta": [],
    "text": "УКАЗ № 43\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Конвенция № 187 \nна Международната организация на труда относно Рамката за насърчаване на безопасността и здравето при работа, приета на 95-ата сесия на Международната конференция на труда на 15 юни 2006 г. в гр. Женева, Швейцария, приет от 49-ото Народно събрание на 15 февруари 2024 г.\nИздаден в \nСофия на 22 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Конвенция № 187 на Международната организация на труда относно Рамката за насърчаване на безопасността и здравето при работа, приета на 95-ата сесия на Международната конференция на труда на 15 юни 2006 г. в гр. Женева, Швейцария\nЧлен единствен.\n Ратифицира Конвенция № 187 на Международната организация на труда относно Рамката за насърчаване на безопасността и здравето при работа, приета на 95-ата сесия на Международната конференция на труда на 15 юни 2006 г. в гр. Женева, Швейцария.\nЗаконът е приет от 49-ото Народно събрание на 15 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1492"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165327",
    "meta": [],
    "text": "УКАЗ № 42\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Конвенция \n№ 155 на Международната организация на труда относно безопасността и здравето при работа, приета на 67-ата сесия на Международната конференция на труда на 22 юни 1981 г. в гр. Женева, Швейцария, приет от 49-ото Народно събрание на 15 февруари 2024 г.\nИздаден в \nСофия на 22 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Конвенция № 155 на Международната организация на труда относно безопасността и здравето при работа, приета на 67-ата сесия на Международната конференция на труда на 22 юни 1981 г. в гр. Женева, Швейцария\nЧлен единствен. \nРатифицира Конвенция № 155 на Международната организация на труда относно безопасността и здравето при работа, приета на 67-ата сесия на Международната конференция на труда на 22 юни 1981 г. в гр. Женева, Швейцария.\nЗаконът е приет от 49-ото Народно събрание на 15 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1493"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164814",
    "meta": [],
    "text": "УКАЗ № 41\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за лекарствените продукти в хуманната медицина, приет от 49-ото Народно събрание на 14 февруари 2024 г.\nИздаден в \nСофия на 20 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за лекарствените продукти в хуманната медицина\n(обн., ДВ, бр. 31 от 2007 г.; изм., бр. 19 от 2008 г.; Решение № 5 на Конституционния съд от 2008 г. – бр. 65 от 2008 г.; изм., бр. 71 от 2008 г., бр. 10, 23, 41, 88 и 102 от 2009 г., бр. 59 и 98 от 2010 г., бр. 9, 12, 60 и 61 от 2011 г., бр. 38, 60 и 102 от 2012 г., бр. 15 от 2013 г., бр. 1 и 18 от 2014 г.; Решение № 1 на Конституционния съд от 2015 г. – бр. 12 от 2015 г.; изм., бр. 48 от 2015 г., бр. 43 от 2016 г., бр. 85 и 103 от 2017 г., бр. 84, 91 и 102 от 2018 г., бр. 17 и 64 от 2019 г., бр. 17, 52, 67, 103 и 105 от 2020 г., бр. 62 от 2022 г. и бр. 84 и 88 от 2023 г.)\n§ 1. \nВ чл. 19 се създава нова ал. 5:\n„(5) Изпълнителната агенция по лекарствата ежедневно предоставя на Националния съвет по цени и реимбурсиране на лекарствените продукти свързания код на продукта по ал. 4 за целите на заплащане на лекарствени продукти с публични средства.“\n§ 2. \nВ чл. 68, ал. 1, т. 11 накрая се добавя „в срок до 14 дни от публикуването на лекарствения продукт в Позитивния лекарствен списък, съответно от настъпване на промяната на обстоятелствата“. \n§ 3. \nВ чл. 217, т. 6 накрая се добавя „в срок до 14 дни от публикуването на лекарствения продукт в Позитивния лекарствен списък, съответно от настъпване на промяната на обстоятелствата“.\n§ 4. \nВ чл. 217б, ал. 8 след думите „право на“ се добавя „пълен“ и накрая се добавя „при спазване на задължение за опазване тайната на данните.“\n§ 5. \nВ чл. 219, ал. 3 думата „уникалния“ се заменя с „индивидуалния“.\n§ 6. \nВ чл. 259 се правят следните изменения и допълнения:\n1. В ал. 1 се създава т. 13:\n„13. осигурява свързаност на националния номер по т. 12 с кода на продукта по чл. 19, ал. 4 в Позитивния лекарствен списък.“\n2. В ал. 2, т. 4 думите „регистър на“ се заличават.\n§ 7. \nВ чл. 262 се създават ал. 19 и 20:\n„(19) Лекарствените продукти, за които в определения срок не е предоставена на ИАЛ информацията по чл. 68, ал. 1, т. 11 и чл. 217, т. 6, не се заплащат с публични средства за срока на неизпълнение на задълженията по чл. 68, ал. 1, т. 11 и чл. 217, т. 6. За целите на заплащане на лекарствени продукти с публични средства ИАЛ ежеседмично предоставя на НЗОК и Министерството на здравеопазването информация за лекарствените продукти по изречение първо.\n(20) Лекарствените продукти, на които не е проверена автентичността чрез показателите за безопасност по чл. 168, ал. 8 и не е дезактивиран индивидуалният идентификационен белег в системата от регистри в съответствие с Делегиран регламент (ЕС) 2016/161, не се заплащат с публични средства. За целите на заплащане на лекарствени продукти с публични средства обменът на данни за лекарствените продукти по изречение първо се осъществява по реда на чл. 272в.“\n§ 8. \nВ чл. 266а, ал. 5 в текста преди т. 1 след думата „най-малко“ се добавя „една от“.\n§ 9. \nВ чл. 268, ал. 1 се създават т. 7 и 8:\n„7. изпълнението на задълженията по чл. 68, ал. 1, т. 11 и чл. 217, т. 6;\n8. изпълнението на задълженията по чл. 272б, ал. 3 и 4.“\n§ 10.\n В чл. 272б се правят следните допълнения:\n1. В ал. 3 в текста преди т. 1 след думата „безвъзмезден“ се добавя „и пряк“ и след думите „ал. 2“ се добавя „и до информацията, която се съдържа в него“.\n2. Създава се ал. 4:\n„(4) Информация от регистъра по ал. 2 се предоставя и при поискване от националните компетентни органи по ал. 3 в съответствие с Делегиран регламент (ЕС) 2016/161, включително за целите на заплащане на лекарствени продукти с публични средства, като съдържанието и формата на информацията и срокът за предоставянето й се определят в съответното искане.“\n§ 11.\n Създава се чл. 272в:\n„Чл. 272в. За целите на заплащане на лекарствени продукти с публични средства Министерството на здравеопазването, Изпълнителната агенция по лекарствата, Националният съвет по цени и реимбурсиране на лекарствените продукти, Националната здравноосигурителна каса, Българската организация за верификация на лекарствата, притежателите на разрешение за търговия на едро с лекарствени продукти, притежателите на разрешение за търговия на дребно с лекарствени продукти, лечебните заведения по чл. 222, ал. 4, т. 1 и 2, центровете и хосписите по чл. 222, ал. 4, т. 3 и 4 и лечебните заведения по чл. 222, ал. 6 осигуряват оперативна съвместимост и свързаност за автоматизиран обмен на данни в машинно четим формат в реално време на Националната здравноинформационна система по чл. 28г, ал. 1 от Закона за здравето, специализираната електронна система по чл. 217б, ал. 1, регистъра по чл. 259, ал. 2, т. 4, информационната система по чл. 63, ал. 1 от Закона за здравното осигуряване, системата от регистри по смисъла на Делегиран регламент (ЕС) 2016/161 и информационните системи на притежателите на разрешение за търговия на едро с лекарствени продукти, притежателите на разрешение за търговия на дребно с лекарствени продукти и на лечебните заведения по чл. 222, ал. 4, т. 1 и 2, центровете и хосписите по чл. 222, ал. 4, т. 3 и 4 и лечебните заведения по чл. 222, ал. 6.“\n§ 12.\n В чл. 284г се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Който не изпълнява задълженията си по чл. 68, ал. 1, т. 11 и чл. 217, т. 6, се наказва с глоба в размер от 15 000 до 25 000 лв., а при повторно извършване на същото нарушение – с глоба в размер от 25 000 до 55 000 лв.“\n§ 13.\n Създава се чл. 288б:\n„Чл. 288б. За неизпълнение на задълженията по чл. 272б, ал. 3 и 4 се налага имуществена санкция в размер от 5000 до 10 000 лв., а при повторно извършване на същото нарушение – имуществена санкция в размер от 10 000 до 15 000 лв.“\nЗаключителни разпоредби\n§ 14.\n Притежателите на разрешение за употреба на лекарствен продукт и притежателите на разрешение за паралелен внос, които до влизането в сила на този закон не са предоставили на Изпълнителната агенция по лекарствата информацията по чл. 68, ал. 1, т. 11 и чл. 217, т. 6, са длъжни да предоставят тази информация в срок до един месец от влизането в сила на този закон.\n§ 15.\n Българската организация за верификация на лекарствата осигурява достъпа по чл. 272б, ал. 3 на националните компетентни органи по чл. 272б, ал. 3 в срок до един месец от влизането в сила на този закон. \n§ 16.\n Министърът на здравеопазването привежда наредбата по чл. 217б, ал. 9 и наредбата по чл. 28г, ал. 6 от Закона за здравето в съответствие с изискванията на този закон в срок до три месеца от влизането в сила на този закон.\n§ 17.\n Министърът на здравеопазването привежда Националната здравноинформационна система по чл. 28г, ал. 1 от Закона за здравето в съответствие с изискванията на този закон в срок до 6 месеца от влизането в сила на този закон.\n§ 18.\n Изпълнителният директор на Изпълнителната агенция по лекарствата привежда специализираната електронна система по чл. 217б, ал. 1 в съответствие с изискванията на този закон и на Закона за електронното управление в срок до 6 месеца от влизането в сила на този закон.\n§ 19.\n Председателят на Националния съвет по цени и реимбурсиране на лекарствените продукти привежда регистъра по чл. 259, ал. 2, т. 4 в съответствие с изискванията на този закон в срок до 6 месеца от влизането в сила на този закон.\n§ 20.\n Управителят на Националната здравноосигурителна каса привежда информационната система по чл. 63, ал. 1 от Закона за здравното осигуряване в съответствие с изискванията на този закон в срок до 6 месеца от влизането в сила на този закон.\n§ 21.\n В 6-месечен срок от влизането в сила на този закон Министерството на здравеопазването, Изпълнителната агенция по лекарствата, Националният съвет по цени и реимбурсиране на лекарствените продукти, Националната здравноосигурителна каса, Българската организация за верификация на лекарствата, притежателите на разрешение за търговия на едро с лекарствени продукти, притежателите на разрешение за търговия на дребно с лекарствени продукти, лечебните заведения по чл. 222, ал. 4, т. 1 и 2, центровете и хосписите по чл. 222, ал. 4, т. 3 и 4 и лечебните заведения по чл. 222, ал. 6 осигуряват оперативната съвместимост и свързаността за автоматизиран обмен на данни в машинно четим формат в реално време по чл. 272в.\n§ 22.\n В Закона за здравното осигуряване (обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г. и бр. 12, 48, 54, 61, 72, 79, 98 и 102 от 2015 г.; Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г., бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84 и 106 от 2023 г. и бр. 13 от 2024 г.) в чл. 66 ал. 1а се изменя така:\n„(1а) Лекарствените продукти, на които не е проверена автентичността чрез показателите за безопасност по чл. 168, ал. 8 от Закона за лекарствените продукти в хуманната медицина и не е дезактивиран индивидуалният идентификационен белег в системата от регистри в съответствие с Делегиран регламент (ЕС) 2016/161 на Комисията от 2 октомври 2015 г. за допълване на Директива 2001/83/ЕО на Европейския парламент и на Съвета чрез установяване на подробни правила за показателите за безопасност, поставени върху опаковката на лекарствените продукти за хуманна употреба (ОВ, L 32/1 от 9 февруари 2016 г.) от изпълнителите на болнична медицинска помощ и притежателите на разрешение за търговия на дребно с лекарствени продукти, сключили договор с НЗОК, не се заплащат от НЗОК. Обменът на данни за лекарствените продукти по изречение първо се осъществява по реда на чл. 272в от Закона за лекарствените продукти в хуманната медицина.“\n§ 23.\n Законът влиза в сила от деня на обнародването му в „Държавен вестник“, с изключение на § 7 относно чл. 262, ал. 20 и § 22, които влизат в сила 6 месеца след влизането в сила на този закон.\nЗаконът е приет от 49-ото Народно събрание на 14 февруари 20\n2\n4\nг. и е подпечатан с официалния печат на Народното събрание.\nПредседател на Народното събрание: \nРосен Желязков\n1441"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165130",
    "meta": [],
    "text": "УКАЗ № 40\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за устройството на Черноморското крайбрежие, приет от 49-ото Народно събрание на 9 февруари 2024 г.\nИздаден в \nСофия на 20 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за устройството на Черноморското крайбрежие\n(обн., ДВ, бр. 48 от 2007 г.; изм., бр. 36 и 67 от 2008 г., бр. 19, 82 и 92 от 2009 г., бр. 45 и 82 от 2012 г., бр. 27, 28 и 66 от 2013 г.; Решение № 12 на Конституционния съд от 2013 г. – бр. 105 от 2013 г.; изм., бр. 40 и 98 от 2014 г., бр. 9, 61 и 101 от 2015 г., бр. 20 и 36 от 2016 г., бр. 58, 96 и 103 от 2017 г., бр. 28 от 2018 г., бр. 56 и 60 от 2019 г., бр. 21 от 2020 г., бр. 16 и 17 от 2021 г., бр. 102 от 2022 г. и бр. 86 и 102 от 2023 г.)\n§ 1. \nВ чл. 7 се създават нова ал. 11 и ал. 12:\n„(11) Природозащитните дейности, дейностите по охрана, санитарно-хигиенно поддържане и възстановяване на плажовете по ал. 9 се организират от областния управител. Областният управител изготвя ежегодно и внася в Министерския съвет план-сметка за изпълнение на дейностите по изречение първо.\n(12) Поддръжката и ремонтът на морските хидротехнически съоръжения, вълноломите, системите и съоръженията по чл. 6, ал. 4, т. 2 – публична държавна собственост, предпазващи от вредните въздействия върху морския бряг, които се намират извън границите на урбанизираните територии, се организират от областния управител. Областният управител изготвя ежегодно и внася в Министерския съвет план-сметка за изпълнение на дейностите по изречение първо.“\n§ 2. \nВ чл. 10 се правят следните изменения и допълнения:\n1. В ал. 1 накрая се добавя „както и ивица с широчина 500 м от границите на морските плажове за природосъобразен туризъм – „Иракли“, „Бяла – Карадере“ и „Корал“, като всяка точка от линията, определяща откъм сушата границата й, е на разстояние 500 м от най-близката точка от сухоземната граница на съответния плаж, в т.ч. пресечната точка с границата на морския бряг“.\n2. Създава се ал. 2а:\n„(2а) В зона „А“ в ивицата с широчина 500 м от границите на морските плажове за природосъобразен туризъм – „Иракли“, „Бяла – Карадере“ и „Корал“, се забраняват:\n1. строителството на сгради и съоръжения, включително допълващо застрояване;\n2. строителството и поставянето на огради, независимо от техния вид, форма, височина и материал, върху подвижни (бели) дюни, неподвижни дюни с тревна растителност (сиви дюни) и облесени дюни;\n3. поставянето на рекламни и монументално декоративни елементи и моделиране на заварения ландшафт.“\n3. В ал. 3 след думата „плажове“ се добавя „и извън ивицата с широчина 500 м от границите на морските плажове за природосъобразен туризъм – „Иракли“, „Бяла – Карадере“ и „Корал“.\n4. Създава се ал. 3а:\n„(3а) В зона „А“ извън територията на морските плажове в територията, попадаща в ивицата с широчина 500 м от границите на морските плажове за природосъобразен туризъм – „Иракли“, „Бяла – Карадере“ и „Корал“, се разрешават:\n1. поставяне на елементи на градското обзавеждане – пейки, осветителни тела, съдове за събиране на отпадъци, преместваеми тоалетни, чешми и указателни табели, по реда на наредбата по чл. 56, ал. 2 от Закона за устройство на територията на съответния общински съвет;\n2. извършване на специализирани дейности по опазване на единични и групови културни ценности на съществуващи археологически обекти, с изключение на археологически проучвания;\n3. извършване на изследвания, свързани с опазване на околната среда;\n4. изграждане на елементи на техническата инфраструктура – публична държавна или публична общинска собственост, освен забранените по ал. 2 и при спазване на режимите на опазване, ползване и управление, определени по реда на Закона за защитените територии и Закона за биологичното разнообразие.“\n5. Създава се ал. 12:\n„(12) Специфичните правила и норми за устройването и ползването на обектите и площите по ал. 4, т. 2 и 3 и ал. 8 се определят с наредба на министъра на регионалното развитие и благоустройството, министъра на туризма и министъра на околната среда и водите.“\n§ 3. \nВ чл. 11 ал. 1 се изменя така:\n„(1) Зона „Б“ обхваща териториите, попадащи в ивицата с широчина 2 км от границата на зона „А“, в частта след ивицата с широчина 100 м от границите на морския бряг или на морските плажове и 1,6 км в частта след ивицата с широчина 500 м от границите на морските плажове за природосъобразен туризъм – „Иракли“, „Бяла – Карадере“ и „Корал“, с изключение на урбанизираните територии на населените места, определени към влизането в сила на закона.“\n§ 4. \nВ чл. 13 ал. 3 се изменя така:\n„(3) Поставянето на преместваеми обекти на територията на морските плажове, в т.ч. определянето на ползваната допълнителна търговска площ по чл. 10, ал. 8, и на територията на националните курорти се разрешава от главния архитект на общината при условията и по реда на наредбата по чл. 10, ал. 12 и въз основа на схема, одобрена от министъра на туризма.“\n§ 5. \nВ чл. 17б се правят следните изменения и допълнения:\n1. Създава се нова ал. 2:\n„(2) Използването на самодвижещи се, верижни, земекопни и други машини в случаите за извършването на задължителните дейности по чл. 7, ал. 2 и предоставянето на плажни услуги се извършва при условията на чл. 17в и след разрешение от кмета на съответната община или оправомощено от него лице, като на морските плажове за природосъобразен туризъм достъпът на техника се допуска единствено при случаи на бедствие и заплаха за човешкото здраве, при същите условия.“\n2. Досегашната ал. 2 става ал. 3.\n§ 6. \nВ глава трета се създава чл. 17в:\n„Чл. 17в. Забранява се нарушаването на целостта, увреждането и заравняването на подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона „А“, зона „Б“ или в урбанизираните територии на населените места след границите на зона „А“, освен в случаите на разрешено строителство по чл. 17а, ал. 1.“\n§ 7. \nВ чл. 25 се правят следните изменения:\n1. В ал. 1 думите „от 1000 до 5000 лв.“ се заменят с „от 5000 до 15 000 лв.“ и думите „от 5000 до 10 000 лв.“ се заменят с „от 30 000 до 60 000 лв.“.\n2. В ал. 2 думите „от 2000 до 6000 лв.“ се заменят с „от 10 000 до 30 000 лв.“ и думите „от 6000 до 12 000 лв.“ се заменят с „от 50 000 до 100 000 лв.“.\n§ 8. \nВ чл. 26 се правят следните изменения:\n1. В ал. 1 думите „от 5000 до 10 000 лв.“ се заменят с „от 10 000 до 30 000 лв.“ и думите „от 10 000 до 50 000 лв.“ се заменят с „от 50 000 до 100 000 лв.“.\n2. В ал. 2 думите „от 6000 до 12 000 лв.“ се заменят с „от 50 000 до 100 000 лв.“ и думите „от 12 000 до 60 000 лв.“ се заменят с „от 100 000 до 150 000 лв.“.\n§ 9. \nВ чл. 30 се правят следните изменения и допълнения:\n1. Създава се нова ал. 4:\n„(4) Който без разрешение използва самодвижещи се, верижни, земекопни и други машини за извършването на задължителните дейности по чл. 7, ал. 2 и предоставянето на плажни услуги, както и на плажовете за природосъобразен туризъм, ако по друг закон не е предвидено по-тежко наказание, се наказва с глоба от 1000 до 5000 лв. или с имуществена санкция от 5000 до 10 000 лв. Когато нарушението е извършено повторно, наказанието е глоба от 5000 до 10 000 лв. или имуществена санкция от 10 000 до 20 000 лв.“\n2. Досегашните ал. 4 и 5 стават съответно ал. 5 и 6.\n3. Създава се ал. 7:\n„(7) Който наруши целостта, увреди или заравни подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона „А“, зона „Б“ или в урбанизираните територии на населените места след границите на зона „А“, освен в случаите на разрешено строителство по чл. 17а, ал. 1, се наказва с глоба от 10 000 до 30 000 лв. или имуществена санкция от 50 000 до 100 000 лв. Когато нарушението е извършено повторно, наказанието е глоба от 50 000 до 100 000 лв. или имуществена санкция от 100 000 до 150 000 лв.“\n§ 10.\n В чл. 32 се правят следните изменения и допълнения:\n1. В ал. 4 думите „чл. 23, 23а и 24в“ се заменят с „чл. 23, 23а, 24в и чл. 30, ал. 4“.\n2. Създава ал. 12:\n„(12) Актовете за установяване на нарушенията по чл. 30, ал. 7 се съставят от длъжностни лица, определени от директора на съответната регионална инспекция по околната среда и водите към Министерството на околната среда и водите.“\nПреходни и заключителни разпоредби\n§ 11.\n (1) Агенцията по геодезия, картография и кадастър отразява променените с този закон граници и ограничения на зона „А“ и на зона „Б“ в кадастралната карта в срок от един месец от влизането в сила на този закон.\n(2) Проектите на общи устройствени планове, предмет на заварени от този закон открити неприключени административни производства по изработване и одобряване, се привеждат в съответствие с неговите разпоредби в срок до две години от влизането в сила на този закон.\n(3) С влизането в сила на този закон в ивицата с широчина 500 м от границите на морските плажове за природосъобразен туризъм – „Иракли“, „Бяла – Карадере“ и „Корал“:\n1. заварените подробни устройствени планове се обезсилват и се възстановява предназначението на имотите от преди урегулирането;\n2. издадените разрешения за строеж се обезсилват;\n3. административните производства по изработване и одобряване на подробни устройствени планове и техни изменения и по одобряване на инвестиционни проекти и издаване на разрешения за строеж се прекратяват.\n(4) Алинея 3 не се прилага по отношение на елементи на техническата инфраструктура – публична държавна или публична общинска собственост, както и когато завареният план за застрояване е приложен по смисъла на § 22, ал. 1, т. 2 от заключителните разпоредби на Закона за устройство на територията до влизането в сила на този закон.\n(5) На собствениците и носителите на ограничени вещни права на поземлени имоти в териториите по ал. 3 се заплаща еднократно обезщетение от държавата в срок от три години от влизането в сила на този закон.\n(6) Размерът на еднократните обезщетения по ал. 5 се определя от комисия, назначена от областния управител по местонахождение на имота. Решението на комисията се одобрява от областния управител със заповед, въз основа на която се заплаща определеното еднократно обезщетение.\n(7) Еднократното обезщетение по ал. 5 включва:\n1. намаляването на пазарната стойност на поземления имот при прилагане на ал. 3;\n2. доказани разходи за урегулиране, промяна на предназначение и разрешаване на строителство.\n(8) Заповедта на областния управител по ал. 6 подлежи на обжалване по реда на Административнопроцесуалния кодекс.\n(9) Ако след изтичането на срока по ал. 5 засегнатите лица не са получили дължимото обезщетение, те имат право на иск срещу държавата за него и за вредите от забавянето му.\n(10) В срок до три месеца от влизането в сила на този закон със заповед на кмета на общината се премахват всички заварени огради по чл. 10, ал. 2а, т. 2.“\n§ 12.\n Преместваемите обекти, които до влизането в сила на този закон са отговаряли на условията, предвидени в наредбата на общинския съвет по чл. 56, ал. 2 от Закона за устройство на територията, запазват статута си до изтичане на срока на действие на разрешението за поставянето им.\n§ 13.\n Наредбата по чл. 10, ал. 12 се издава в срок до 31 декември 2024 г.\n§ 14.\n Параграф 1 влиза в сила от 1 януари 2025 г.\nЗаконът е приет от 49-ото Народно събрание на 9 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1364"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165202",
    "meta": [],
    "text": "УКАЗ № 36\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за закрила и развитие на културата, приет от 49-ото Народно събрание на 9 февруари 2024 г.\nИздаден в \nСофия на 19 февруари 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за закрила и развитие на културата\n(обн., ДВ, бр. 50 от 1999 г.; изм., бр. 1 от 2000 г.; попр., бр. 34 от 2001 г.; изм., бр. 75 от 2002 г., бр. 55 от 2004 г., бр. 28, 74, 93, 99 и 103 от 2005 г., бр. 21, 41 и 106 от 2006 г., бр. 84 от 2007 г., бр. 19, 42 и 74 от 2009 г., бр. 13, 50 и 97 от 2010 г., бр. 25 и 54 от 2011 г., бр. 77 и 102 от 2012 г., бр. 15 и 68 от 2013 г., бр. 96 от 2015 г., бр. 16 от 2016 г., бр. 7, 28, 88, 94 и 103 от 2018 г., бр. 47 и 100 от 2019 г., бр. 26, 44 и 52 от 2020 г., бр. 18 от 2022 г. и бр. 56, 84 и 108 от 2023 г.)\n§ 1. \nВ чл. 10 се правят следните допълнения:\n1. В ал. 1 се създава т. 3:\n„3. чуждестранни лица, учредени в съответствие със законодателството на трета държава, когато това е предвидено в нормативен акт, акт на Министерския съвет или в програма по чл. 24а, ал. 3.“\n2. В ал. 2 след думите „т. 2“ се добавя „и 3“.\n3. Създава се ал. 4:\n„(4) Когато институции по Закона за предучилищното и училищното образование и Закона за висшето образование извършват дейност, присъща на културна организация, правилата за частна културна организация се прилагат и за тях по отношение на тази дейност.“\n§ 2. \nВ чл. 14 се правят следните изменения и допълнения:\n1. В ал. 4 думата „информационен“ се заличава.\n2. Създава се ал. 4а:\n„(4а) Министърът на културата създава, води и поддържа публичен електронен регистър на професионалните артисти и специалисти в областта на културата. За изграждане и поддържане на регистъра се използва системата по чл. 52а от Закона за електронното управление.“\n3. В ал. 6 думите „и българските културни институти в чужбина“ се заличават.\n§ 3. \nВ чл. 15 се правят следните допълнения:\n1. В ал. 7 се създават т. 5 и 6:\n„5. извършено вписване въз основа на неверни данни, неистински документи или на документи с невярно съдържание;\n6. промяна на дейността, която води до несъвместимост за извършване на културна дейност.“\n2. Създава се ал. 12:\n„(12) Съдът, държавните органи, органите на местното самоуправление и местната администрация и лицата, на които е възложено упражняването на публична функция, и организации, предоставящи обществени услуги, не може да изискват доказване на обстоятелства, вписани в регистъра по чл. 14, ал. 4. Редът за воденето и поддържането на регистъра по чл. 14, ал. 4, както и съхранението и достъпът до него се определят с наредба на министъра на културата.“\n§ 4. \nСъздава се чл. 15а:\n„Чл. 15а. (1) Вписването, заличаването на обстоятелства и обявяването на актове в регистъра по чл. 14, ал. 4а се извършват по персонална партида на лицето в електронна форма. На вписване подлежат:\n1. трите имена на лицето;\n2. код на професията съгласно Националната класификация на професиите и длъжностите;\n3. форма на осигуряване;\n4. основна дейност в сферата на културата.\n(2) Вписването и заличаването на обстоятелства и обявяването на актове в регистъра по чл. 14, ал. 4а се извършва в 7-дневен срок от настъпването на обстоятелството, съответно от неговата промяна.\n(3) Редът за водене на регистъра по чл. 14, ал. 4а се определя с наредба на министъра на културата, съгласувано с министъра на електронното управление.“\n§ 5. \nВ чл. 17 се правят следните изменения и допълнения:\n1. В ал. 2 накрая се добавя „въз основа на ежегодни програми, утвърдени от министъра на културата след съгласуване с министъра на външните работи“ и се създава изречение второ: „Редът за изготвянето и отчитането на програмите се урежда с наредба на министъра на културата и министъра на външните работи.“\n2. В ал. 4 се създава изречение второ: „В комисията по провеждане на конкурса се включват като членове по равен брой специалисти, предложени от Министерството на културата и Министерството на външните работи, а председател на комисията е заместник-министър на културата.“\n3. В ал. 6 след думите „от три години“ се добавя „след съгласуване с министъра на външните работи;\n4. Създават се ал. 7 – 9:\n„(7) Минималната образователно-квалификационна степен и професионалният опит, необходими за заемане на длъжности в българските културни институти в чужбина се определят в класификатор на длъжностите в българските културни институти в чужбина, утвърден от министъра на културата.\n(8) Директорът и служителите в българските културни институти в чужбина се командироват дългосрочно в приемащата държава със заповед на министъра на културата. Специфичните условия и редът за дългосрочното командироване в чужбина се определят с наредба на Министерския съвет.\n(9) Преди началото на дългосрочното командироване директорите на българските културни институти в чужбина преминават обучение за повишаване на тяхната външнополитическа компетентност, организирано от Дипломатическия институт към министъра на външните работи.“\n§ 6. \nВ чл. 21, ал. 1 в изречение първо след думите „бележити дейци“ се добавя „в който се включват и национални прояви и чествания на събития и бележити дейци, свързани с външнополитическите приоритети на държавната политика в областта на културата, включително важни международни събития“ и в изречение второ след думите „за съответната година“ се добавя „по ред, определен в наредба, издадена от министъра на културата.“\n§ 7. \nВ чл. 24 се правят следните изменения и допълнения:\n1. В ал. 1 накрая се добавя „наричан по-нататък „фондът“.\n2. В ал. 2 накрая се добавя „със седалище в гр. София“.\n3. Алинея 3 се изменя така:\n„(3) Министърът на културата осъществява общ контрол върху дейността на фонда и приема стратегически насоки за дейността му.“\n4. Създава се ал. 4:\n„(4) Дейността, структурата, функциите, организацията на работа и числеността на фонда се определят с устройствен правилник, приет от Министерския съвет по предложение на министъра на културата.“\n5. Алинея 5 се изменя така:\n„(5) Устройственият правилник по ал. 4 може да предвиди създаване на териториални звена на фонда.“\n6. Създава се ал. 6:\n„(6) При изпълнение на дейността си фондът се ръководи от следните принципи:\n1. обективност и безпристрастност;\n2. публичност и прозрачност;\n3. на добро финансово управление;\n4. служебно начало;\n5. истинност.“\n§ 8. \nСъздава се чл. 24а:\n„Чл. 24а. (1) Фондът подпомага провеждането на националната политика в областта на културата, като набира, управлява и предоставя средства, насочени към:\n1. създаване на културни ценности и осъществяване на културни инициативи;\n2. насърчаване на достъпа до културни ценности;\n3. разпространение на българската култура и популяризиране на културното наследство в страната и чужбина;\n4. създаване на условия за професионално развитие на българските творци;\n5. повишаване капацитета на културните организации за създаване, реализиране и финансиране на културни проекти и инициативи;\n6. стимулиране на международното сътрудничество, обмен на знания и опит в областта на културата;\n7. опазване и социализиране на културното наследство.\n(2) Фондът може да предоставя целево съфинансиране на проекти, одобрени по програми на Европейския съюз за културния, творческия и аудиовизуалния сектори, както и да осъществява дейности, свързани с популяризирането на тези програми.\n(3) Фондът осъществява своята дейност въз основа на програми, чрез които на конкурсен принцип се финансират проекти на културни организации и индивидуални творци.\n(4) Фондът работи в координация с другите институции, финансиращи мерки за развитие на културата.“\n§ 9. \nВ чл. 25 се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Правилата за организацията на работата на управителния съвет, включително мерките за предотвратяване на конфликт на интереси, се определят в устройствения правилник по чл. 24, ал. 4.“\n§ 10.\n Член 26 се изменя така:\n„Чл. 26. (1) Управителният съвет се състои от 15 членове:\n1. по един представител на Министерството на културата, Министерството на финансите, Министерството на образованието и науката, Министерството на туризма, Министерството на външните работи, Министерството на иновациите и растежа;\n2. един представител, определен от управителния съвет на Националното сдружение на общините в Република България;\n3. седем представители, определени чрез процедура по подбор за срок от две години по предложение на ръководните органи на творчески съюзи и културни организации, при спазване на изискването за балансирано представителство на отделните изкуства и един представител на академични институции в областта на културата.\n(2) Председателсващ по право на управителния съвет е министърът на културата. Той не участва в гласуването. При отсъствие на министъра на културата управителният съвет се председателства от определен от него заместник-министър.\n(3) Поименният състав на управителния съвет по ал. 1 се определя със заповед на министъра на културата по предложение на съответните министри и ръководители на институции или организации в писмена форма.\n(4) Предложения по ал. 1, т. 3 се представят в писмена форма не по-късно от два месеца преди изтичане на мандата на съответните членове на управителния съвет.\n(5) Освен ако в закон е предвидено друго, членовете на управителния съвет по ал. 1, т. 3 получават възнаграждение за участието си в заседанията на управителния съвет, което се определя със заповед на министъра на културата.\n(6) Членовете на управителния съвет отговарят солидарно за имуществените вреди, които са причинили виновно на фонда.\n(7) Членовете на управителния съвет по ал. 1, т. 3 трябва да имат висше образование с придобита образователно-квалификационна степен не по-ниска от „бакалавър“ и професионален опит не по-малко от 5 години в една от следните области:\n1. изкуства;\n2. финанси;\n3. управление;\n4. право;\n5. икономика;\n6. филология.\n(8) Член на управителния съвет може да бъде освободен преди изтичане на мандата му:\n1. по негово искане;\n2. при трайна фактическа невъзможност да изпълнява задълженията си повече от три месеца;\n3. ако отпадне основанието за назначаването му;\n4. след влязла в сила присъда за умишлено престъпление;\n5. при влизане в сила на акт, с който е установен конфликт на интереси по Закона за противодействие на корупцията;\n6. при увреждане на репутацията на фонда;\n7. при три поредни отсъствия от заседание на управителния съвет без уважителни причини;\n8. при смърт.\n(9) Не може да са членове на управителния съвет на фонда лица, които:\n1. са осъждани за умишлено престъпление от общ характер, освен ако са реабилитирани;\n2. са били членове на изпълнителен или контролен орган или неограничено отговорни съдружници в дружество, когато то е прекратено поради несъстоятелност, ако са останали неудовлетворени кредитори, независимо дали са възстановени в правата си;\n3. са съпрузи или роднини по права или по съребрена линия до трета степен включително с друг член на управителния съвет на фонда или се намират във фактическо съжителство с него;\n4. са лишени или са лишавани от правото да заемат материалноотговорна длъжност;\n5. при влизане в сила на акт, с който е установен конфликт на интереси по Закона за противодействие на корупцията.\n(10) В случай на освобождаване на член на управителния съвет по ал. 8 и избиране на нов член мандатът на новоизбрания член е до приключване на мандата на управителния съвет. Новоизбраният член представлява същото направление като освободения член на управителния съвет.“\n§ 11.\n Член 27 се изменя така:\n„Чл. 27. (1) Управителният съвет подпомага министъра на културата при определяне на стратегическите насоки и осигуряването на прозрачността на дейността на фонда, като:\n1. приема предложението за видовете програми, по които фондът финансира проекти, методика и критерии за оценка на проектите;\n2. приема индикативна годишна програма за конкурсите на фонда;\n3. приема решения за пренасочване на неусвоени средства по проведените конкурси;\n4. приема годишен доклад за дейността на фонда и го представя на министъра на културата;\n5. одобрява годишния финансов отчет на фонда и го представя на министъра на културата;\n6. взема решения за одобряване на доклад на оценителните комисии и за финансиране на проектите;\n7. взема и други решения, свързани с дейността на фонда.\n(2) Програмите по ал. 1, т. 1 се одобряват от министъра на културата и се включват в програмния бюджет на Министерството на културата в съответствие със сроковете, определени за бюджетната процедура по чл. 67 от Закона за публичните финанси.\n(3) Индикативната годишна програма за конкурсите на фонда се изготвя от изпълнителния директор до 1 юни и се приема от управителния съвет не по-късно от 31 юли на предходната година. За всеки конкурс, включен в индикативната годишна програма за конкурсите на фонда, се посочват:\n1. тематична област на културата;\n2. общ размер на предвидените финансови средства;\n3. допустими кандидати;\n4. минимален и максимален размер на финансовата помощ за конкретен проект, както и процент на съфинансиране, когато е приложимо;\n5. приложим режим на държавна помощ;\n6. график за обявяване на конкурса.\n(4) Изпълнителният директор публикува приетите програми, методика и критерии по ал. 1, т. 1 и 2 на официалната интернет страница на фонда.“\n§ 12.\n Член 28 се изменя така:\n„Чл. 28. (1) Министърът на културата определя дневния ред по предложение на изпълнителния директор, свиква и ръководи заседанията на управителния съвет и подписва неговите актове.\n(2) Управителният съвет заседава в присъствието на две трети от неговите членове, а решенията се вземат с мнозинство повече от половината от общия им брой.\n(3) Изпълнителният директор участва в заседанията на управителния съвет със съвещателен глас.\n(4) Управителният съвет може да заседава и по искане на повече от половината от неговите членове.\n(5) Дневният ред, протоколите и решенията на управителния съвет се публикуват на официалната интернет страница на фонда.“\n§ 13.\n Член 29 се изменя така:\n„Чл. 29. (1) Изпълнителният директор се назначава от министъра на културата след проведен конкурс за срок от 4 години.\n(2) Условията и редът за провеждане на конкурса по ал. 1 се определят в устройствения правилник по чл. 24, ал. 4.\n(3) За изпълнителния директор се прилагат съответно разпоредбите на чл. 19, ал. 5 – 10 и чл. 19а, ал. 1 и 3 от Закона за администрацията.\n(4) Министърът на културата освобождава изпълнителния директор преди изтичането на срока по ал. 1:\n1. по негово искане;\n2. при трайна фактическа невъзможност да изпълнява задълженията си повече от три месеца;\n3. при възникване на основание за несъвместимост;\n4. когато основанието за назначаването му е отпаднало;\n5. след влязла в сила присъда за умишлено престъпление;\n6. при влизане в сила на акт, с който е установен конфликт на интереси по Закона за противодействие на корупцията;\n7. при системно неизпълнение на задълженията, определени в чл. 29а;\n8. при увреждане на репутацията на фонда;\n9. при смърт.\n(5) Изпълнителният директор може да бъде освободен от министъра на културата преди изтичането на срока по ал. 1 и по реда на чл. 19а, ал. 2 от Закона за администрацията.“\n§ 14.\n Създава се чл. 29а:\n„Чл. 29а. (1) Изпълнителният директор на фонда е второстепенен разпоредител с бюджет към министъра на културата.\n(2) Изпълнителният директор осигурява съответствието на дейността на фонда със стратегическите насоки по чл. 24, ал. 3.\n(3) Изпълнителният директор:\n1. представлява фонда в страната и в чужбина;\n2. ръководи, организира, координира и контролира изпълнението на функциите и задачите на фонда, както и връзките му с други институции, органи и организации;\n3. осигурява изпълнението на решенията на управителния съвет;\n4. изготвя предложение за видовете програми, по които фондът финансира проекти, методика за оценка и класиране на проектите;\n5. изготвя индикативната годишна програма за конкурсите на фонда в срок до 1 юни на предходната година;\n6. изготвя и представя на управителния съвет годишния финансов отчет на фонда;\n7. подготвя и внася в управителния съвет годишен доклад за дейността на фонда и го публикува на интернет страницата на фонда;\n8. открива със заповед конкурсите на фонда въз основа на индикативната годишна програма, приета от управителния съвет;\n9. сключва договорите за предоставяне на средства от фонда, издава заповеди за одобряване на разходи по сключени договори и за възстановяване на неправомерно получени средства във връзка с изпълнение на одобрени проекти;\n10. упражнява контрол по процедурите за предоставяне на средства от фонда, както и за мониторинга и оценката на изпълнението на финансираните проекти;\n11. организира дейността по финансовото управление и контрол на фонда в съответствие с действащото законодателство;\n12. представя на управителния съвет 6-месечен доклад за изразходването на средствата на фонда;\n13. утвърждава длъжностното разписание и длъжностните характеристики на служителите на фонда;\n14. издава актове за възникване, изменяне и прекратяване на служебните правоотношения и сключва, изменя и прекратява трудовите договори със служителите на фонда;\n15. издава вътрешните актове, свързани с дейността и организацията на работата във фонда;\n16. управлява имуществото на фонда;\n17. решава всички останали административни въпроси, свързани с дейността на фонда;\n18. осъществява и други функции, възложени му с акт на министъра на културата или на Министерския съвет.\n(4) Изпълнителният директор публикува индикативната годишна програма по ал. 3, т. 5 на официалната интернет страница на фонда и портала за обществени консултации. Срокът за предложения и становища е 30 дни.\n(5) При отсъствие на изпълнителния директор функциите му се изпълняват от длъжностно лице, определено със заповед на изпълнителния директор за всеки конкретен случай.“\n§ 15.\n Създава се нов чл. 30:\n„Чл. 30. (1) Средствата за дейността на фонда се осигуряват от:\n1. субсидия, определена ежегодно със закона за държавния бюджет на Република България;\n2. сумите по чл. 32г, ал. 2 и глобите и имуществените санкции по чл. 37;\n3. сумите по чл. 14, ал. 3, т. 3 от Закона за хазарта;\n4. сумите по чл. 26, ал. 8, изречение трето и по чл. 33, изречение първо, както и глобите и имуществените санкции по чл. 98в, ал. 4 и по чл. 98в\n1\n, ал. 6 от Закона за авторското право и сродните му права.\n5. петдесет на сто от глобите и имуществените санкции по чл. 17, ал. 7 от Закона за задължителното депозиране на печатни и други произведения и за обявяване на разпространителите и доставчиците на медийни услуги;\n6. глобите и имуществените санкции по чл. 229, ал. 3 от Закона за културното наследство;\n7. глобите по чл. 32 от Закона за народните читалища;\n8. десет на сто от приходите от наеми, получавани от търговските дружества с държавно участие в областта на културата, като отчисленията се правят преди разделянето на наема между наемодателя и държавния бюджет;\n9. дарения, завещания и спонсорство от български и чуждестранни физически и юридически лица;\n10. лихви по сметките на фонда;\n11. други източници, определени със закон или с акт на Министерския съвет;\n12. неусвоени средства от бюджета на Министерството на културата за предходната година.\n(2) В определените с акт на Министерския съвет случаи фондът може да управлява други целеви средства, предназначени за развитие на културния сектор.\n(3) Изпълнителният директор контролира изпълнението на задълженията за внасяне на сумите по ал. 1, т. 2 – 8 във фонда, като изисква справки за начина на формиране на средствата, предназначени за фонда.“\n§ 16.\n Член 31 се изменя така:\n„Чл. 31. (1) Средствата на фонда се съхраняват по сметки в левове и валута съгласно чл. 151 от Закона за публичните финанси.\n(2) За средствата на фонда от европейски фондове и свързаното с тях национално финансиране се прилагат сметки за средства от Европейския съюз съгласно чл. 8, ал. 2 от Закона за публичните финанси.\n(3) Превишението на приходите над разходите в края на годината е преходен остатък, който се включва към бюджета за следващата година и се използва по предназначение.“\n§ 17.\n Създава се нов чл. 32:\n„Чл. 32. Средствата от фонда се разходват при спазване на принципите по чл. 2 за финансиране на:\n1. проекти по програмите на фонда;\n2. научноизследователска дейност в областта на културата, включително за проучвания и опазване на културно-историческото наследство;\n3. културни прояви и инициативи с национално, местно и международно значение;\n4. творчески стипендии на млади и на изтъкнати творци и на други млади специалисти в областта на културата;\n5. награди за високи постижения в областта на културата;\n6. издръжка на фонда;\n7. други дейности, свързани с изпълнението на политиката за закрила и развитие на културата, определени от Министерството на културата.“\n§ 18.\n Създават се чл. 32а – 32г:\n„Чл. 32а. (1) Общите условия за провеждане на конкурсите, за допустимост на разходите, за оценка на проектите и за тяхното изпълнение се определят с наредба на министъра на културата, съгласуванa с министъра на финансите.\n(2) Въз основа на решението по чл. 27, ал. 1, т. 1 и 2 изпълнителният директор одобрява и документация за провеждане на конкурса, съдържаща:\n1. покана към кандидатите за участие в конкурса;\n2. условията за кандидатстване и условията за изпълнение на одобрените проекти;\n3. методика за оценка и класиране на проектите, включително минимално допустима оценка за качество на предложенията;\n4. образци на документите за кандидатстване.\n(3) Кандидатстването се осъществява по ред, определен с устройствения правилник по чл. 24, ал. 4.\nЧл. 32б. (1) Процедурата за провеждане на конкурсите включва:\n1. оценка на административното съответствие и допустимостта на всяко предложение, подадено в определения срок;\n2. експертна и финансова оценка на допуснатите предложения;\n3. класиране на предложенията, чиято оценка е по-голяма или равна на минимално допустимата по чл. 32а, ал. 2, т. 3, в низходящ ред;\n4. определяне на предложения, за които се предоставят средства от фонда.\n(2) Оценката на проектите се извършва от комисия, назначена със заповед на изпълнителния директор, след крайния срок за кандидатстване.\n(3) Комисията по ал. 2 се състои от творци и експерти в съответната област на културата, включени в списък на оценителите за съответната област на културата. Условията и редът за съставяне на списъци на оценители, правилата за определяне на състава на комисиите и за тяхната работа се определят в наредбата по чл. 32а.\nЧл. 32в. (1) Средствата от фонда се предоставят въз основа на сключени договори при условията на чл. 32а, ал. 1 и ал. 2, т. 2.\n(2) Фондът извършва авансови, междинни и окончателни плащания въз основа на искане на получателя при условията, определени в наредбата по чл. 32а, ал. 1 и ал. 2, т. 2.\nЧл. 32г. (1) Получателите на средства от фонда са длъжни да спазват условията и изискванията, произтичащи от договора по чл. 32в, ал. 1, да изпълнят съответния проект в съответствие с одобреното предложение при спазване на принципите на добро финансово управление.\n(2) Получател на средства от фонда е длъжен да възстанови на фонда всички недължимо платени, надплатени суми, неправомерно получени или неправомерно усвоени средства, заедно със законната лихва.“\n§ 19.\n Член 33 се изменя така:\n„Чл. 33. (1) За получаване на средства от фонда може да кандидатстват всички културни организации, както и културни дейци, които отговарят на обявените условия за съответния конкурс.\n(2) Лица и организации, санкционирани по реда на чл. 37, нямат право да кандидатстват за средства от фонда за срок две години от налагане на санкцията. Други ограничения може да бъдат предвидени в наредбата по чл. 32а, ал. 1 и/или в условията за кандидатстване по чл. 32а, ал. 2, т. 2.“\n§ 20.\n Член 34 се изменя така:\n„Чл. 34. Фондът поддържа официална страница в интернет, която съдържа информация за дейността му и взетите решения от управителния съвет.“\n§ 21.\n В чл. 37, ал. 1 думите „чл. 31, ал. 1, т. 2, 4 и 8“ се заменят с „чл. 30, ал. 1, т. 4, предложение първо и т. 8“.\n§ 22.\n В чл. 38, ал. 1 се създава изречение второ: „В случаите по чл. 29а, ал. 1, т. 10 актовете за установяване на нарушения се издават от изпълнителния директор на фонда или оправомощено от него лице.“\n§ 23.\n В § 1, т. 3 от допълнителната разпоредба след думата „аудиовизията“ се добавя „визуалните изкуства“.\nПреходни и заключителни разпоредби\n§ 24.\n (1) В тримесечен срок от влизането в сила на закона:\n1. Министерският съвет приема наредбата по чл. 17, ал. 8;\n2. министърът на културата и министърът на външните работи издават наредбата по чл. 17, ал. 2;\n3. министърът на културата внася в Министерския съвет проекта на устройствен правилник по чл. 24, ал. 4;\n4. министърът на културата съгласувано с министъра на финансите издава наредбата по чл. 32а, ал. 1;\n5. министърът на културата издава наредбата по чл. 21, ал. 1.\n(2) В 6-месечен срок от влизането в сила на закона министърът на културата привежда подзаконовата нормативна уредба в съответствие с този закон.\n(3) В срок до един месец от влизането в сила на актовете по ал. 1 министърът на културата организира процедура по подбор за назначаване на членовете в управителния съвет на фонда по чл. 26, ал. 1 и обявява конкурс за изпълнителен директор.\n§ 25.\n До влизането в сила на актовете по § 24, ал. 1 и 2 се прилага действащата подзаконова нормативна уредба, доколкото не противоречи на този закон.\n§ 26.\n В Закона за награждаване на лица за особени заслуги към българската държава и нацията (ДВ, бр. 89 от 2012 г.) в чл. 4, ал. 1 след думата „събрание“ се добавя „като решението може да бъде взето и“.\n§ 27.\n Законът влиза в сила от деня на обнародването му в „Държавен вестник“ с изключение на:\n1. параграф 2, т. 2, която влиза в сила от 1 януари 2025 г.;\n2. параграф 10 и § 13 относно чл. 29, ал. 1, които влизат в сила от 1 септември 2024 г.\nЗаконът е приет от 49-ото Народно събрание на 9 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1365"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165341",
    "meta": [],
    "text": "УКАЗ № 34\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Кодекса за социално осигуряване, приет от 49-ото Народно събрание на 8 февруари 2024 г.\nИздаден в \nСофия на 19 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Кодекса за социално осигуряване \n(обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г. и бр. 2 от 2024 г.)\nПараграф единствен.\n В чл. 9а се правят следните изменения и допълнения:\n1. Създава се нова ал. 3:\n„(3) За осигурителен стаж при пенсиониране на лицата по чл. 1, т. 1, 2 и 3 от Закона за политическа и гражданска реабилитация на репресирани лица се зачита и времето, което не им достига като осигурителен стаж за придобиване право на пенсия по чл. 68, ал. 3, но не повече от три години, ако за това време са внесени осигурителни вноски съгласно ал. 4.“\n2. Досегашната ал. 3 става ал. 4 и в нея думите „ал. 1 и 2“ се заменят с „ал. 1, 2 и 3“.\n3. Досегашната ал. 4 става ал. 5 и в нея думите „ал. 2“ се заменят с „ал. 2 и 3“.\n4. Досегашната ал. 5 става ал. 6 и в нея думите „ал. 2“ се заменят с „ал. 2 и 3“.\nЗаконът е приет от 49-ото Народно събрание на 8 февруари 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n1319"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165163",
    "meta": [],
    "text": "УКАЗ № 35\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за енергетиката, приет от 49-ото Народно събрание на 8 февруари 2024 г.\nИздаден в \nСофия на 19 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за енергетиката \n(обн., ДВ, бр. 107 от 2003 г.; изм., бр. 18 от 2004 г., бр. 18 и 95 от 2005 г., бр. 30, 65 и 74 от 2006 г., бр. 49, 55 и 59 от 2007 г., бр. 36, 43 и 98 от 2008 г., бр. 35, 41, 42, 82 и 103 от 2009 г., бр. 54 и 97 от 2010 г., бр. 35 и 47 от 2011 г., бр. 38, 54 и 82 от 2012 г., бр. 15, 20, 23, 59 и 66 от 2013 г., бр. 98 от 2014 г., бр. 14, 17, 35, 48 и 56 от 2015 г., бр. 42, 47 и 105 от 2016 г., бр. 51, 58, 102 и 103 от 2017 г., бр. 7, 38, 57, 64, 77, 83, 91 и 103 от 2018 г., бр. 17, 41 и 79 от 2019 г., бр. 25, 38 и 57 от 2020 г., бр. 9 и 21 от 2021 г., бр. 8, 9, 99 и 102 от 2022 г. и бр. 11, 82, 84, 86 и 96 от 2023 г.)\n§ 1. \nВ чл. 64 се създава ал. 12:\n„(12) За сервитутните права, възникнали върху имот – държавна собственост, областният управител уведомява ръководителя на ведомството, което управлява имота, в 7-дневен срок от заплащане на обезщетението по ал. 4, т. 2.“\n§ 2. \nВ чл. 115 се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Работещите като оперативен дежурен персонал в подземни ВЕЦ и ПАВЕЦ, за които е установено намалено работно време съгласно чл. 137 от Кодекса на труда, може да полагат труд на смени, като максималната продължителност на работна смяна при сумирано изчисляване на работното време може да бъде до 12 часа, независимо от продължителността на намаленото работно време.“\n§ 3. \nСъздава се чл. 120б:\n„Чл. 120б. (1) При присъединяване на обект на недвижимо културно наследство по смисъла на Закона за културното наследство към електропреносната или електроразпределителната мрежа, средството за търговско измерване се монтира по начин, който не нарушава външния архитектурен облик на обекта.\n(2) В случай че средството за търговско измерване не може да се монтира по начин, който не нарушава външния архитектурен облик на обекта по ал. 1, операторът на електропреносната или електроразпределителната мрежа монтира средство за търговско измерване с дистанционно отчитане в или извън границите на обекта.“\n§ 4. \nВ чл. 195 се създава ал. 8:\n„(8) Клиент, присъединен към газопреносна мрежа, може да поиска от оператор на преносна мрежа да монтира газов хроматограф с дистанционен отчет на определения компонентен състав на природния газ, който е средство за измерване и подлежи на метрологичен контрол по Закона за измерванията. Данните от газовия хроматограф се използват при определяне на измерените количества природен газ от средството за търговско измерване, както и за превръщане на измерените количества природен газ от единици в обем в енергийни единици. Разходите по закупуването, монтирането и поддръжката на газовия хроматограф са за сметка на клиента. Собствеността на монтирания газов хроматограф се прехвърля безвъзмездно от клиента на оператора на преносната мрежа, като клиентът получава безплатен достъп до данните, генерирани от газовия хроматограф. Условията за монтиране и използване на газовия хроматограф се уреждат с договор, предоставен от оператора на преносната мрежа в 30-дневен срок от постъпване на искането, който отговаря на изискванията на наредбата по чл. 28 от Закона за измерванията.“\nПреходни и заключителни разпоредби\n§ 5. \nОператор на електропреносна или електроразпределителна мрежа е длъжен при поискване от клиент, собственик на обект на недвижимо културно наследство по смисъла на Закона за културното наследство, да подмени съществуващото средство за търговско измерване със средство за търговско измерване с дистанционно отчитане, монтирано в или извън границите на обекта.\n§ 6. \nВ тримесечен срок от влизането в сила на този закон Министерският съвет привежда в съответствие с него наредбата по чл. 28 от Закона за измерванията по предложение на министъра на икономиката и индустрията.\n§ 7. \nВ Закона за опазване на земеделските земи (обн., ДВ, бр. 35 от 1996 г.; изм., бр. 14 и 26 от 2000 г., бр. 28 от 2001 г., бр. 112 от 2003 г., бр. 18, 29 и 30 от 2006 г., бр. 13 и 64 от 2007 г., бр. 36 и 43 от 2008 г., бр. 10 и 103 от 2009 г., бр. 87 от 2010 г., бр. 19 и 39 от 2011 г., бр. 22, 38 и 91 от 2012 г., бр. 27 и 66 от 2013 г., бр. 98 от 2014 г., бр. 14, 61 и 100 от 2015 г., бр. 61 от 2016 г., бр. 58 и 96 от 2017 г., бр. 17, 77 и 83 от 2018 г., бр. 21 от 2021 г., бр. 102 от 2022 г. и бр. 86, 102 и 106 от 2023 г.) се правят следните изменения и допълнения:\n1. В чл. 24:\nа) в ал. 7 думите „или изграждане на обект за производство на енергия от възобновяеми източници“ се заличават;\nб) в ал. 8 думите „освен в случаите на изграждане на обекти за производство на енергия от възобновяеми източници“ се заличават;\nв) алинея 9 се изменя така:\n„(9) В случаите по ал. 7 в 14-дневен срок от влизането в сила на подробния устройствен план органът, одобрил плана, изпраща на министъра на земеделието и храните копие от него, придружено с констативен акт, удостоверяващ влизането му в сила, и регистър на засегнатите имоти. Министърът на земеделието и храните или оправомощено от него длъжностно лице издава удостоверение, което да послужи за служебно отразяване на промяната на предназначението на земеделската земя в съответните регистри. Отказът за издаване на удостоверение подлежи на обжалване по реда на Административнопроцесуалния кодекс.“;\nг) алинеи 10, 11 и 12 се отменят.\n2. Създава се чл. 24б:\n„Чл. 24б. (1) При необходимост от изграждане на обекти за производство на енергия от възобновяеми източници за постигане на националната цел по чл. 12, ал. 1 от Закона за енергията от възобновяеми източници и във връзка с прилагане на насърчението по чл. 17, ал. 1, т. 8 от същия закон, земеделските земи се считат с променено предназначение след влизането в сила на подробен устройствен план, предвиждащ изграждане на обект за производство на енергия от възобновяеми източници и издаване на удостоверение по ал. 6.\n(2) В случаите по ал. 1 заинтересованото лице подава заявление до директора на съответната областна дирекция „Земеделие“, когато се засяга площ до 50 дка, съответно до министъра на земеделието и храните, когато се засяга площ над 50 дка, към което прилага копие от влезлия в сила подробен устройствен план, придружен с констативен акт, удостоверяващ влизането му в сила, регистър на засегнатите имоти, документите, необходими за промяна на предназначението на земята, посочени в правилника за прилагане на закона, както и становище от министъра на енергетиката или оправомощени от него длъжностни лица, че има необходимост от реализиране на конкретното инвестиционно намерение за постигане на националната цел по чл. 12, ал. 1 от Закона за енергията от възобновяеми източници. За промяна на предназначението на земи от общинския поземлен фонд, за които се дължи такса по чл. 30, ал. 2, се прилага документ от съответната общинска администрация, указващ размера на дължимата местна такса и доказателство, че същата е платена.\n(3) В 10-дневен срок от подаване на заявлението, в случай че не е окомплектовано с документите по ал. 2, министърът на земеделието и храните или оправомощено от него длъжностно лице изпраща на заявителя уведомление за констатираните несъответствия, като в 14-дневен срок от получаване на уведомлението заявителят отстранява несъответствията. \n(4) В 10-дневен срок от получаване на документите по ал. 2, съответно от отстраняване на несъответствията по ал. 3 министърът на земеделието и храните или оправомощено от него длъжностно лице определя служебно таксата по чл. 30, ал. 1 и уведомява писмено заинтересованото лице по реда на Административнопроцесуалния кодекс за дължимата такса. \n(5) В 30-дневен срок от получаване на уведомлението по ал. 4 заинтересованото лице заплаща определената такса и уведомява административния орган по ал. 4. В случай че заинтересованото лице не заплати дължимата такса и не уведоми административния орган в срока по изречение първо, производството се прекратява със заповед на министъра на земеделието и храните или оправомощено от него длъжностно лице, която подлежи на обжалване по реда на глава десета, раздел IV от Административнопроцесуалния кодекс. \n(6) В 14-дневен срок от получаване на уведомлението за заплатената такса по чл. 30, ал. 1 министърът на земеделието и храните или оправомощено от него длъжностно лице издава удостоверение, което да послужи за служебно отразяване на промяната на предназначението на земеделската земя в съответните регистри. Отказът за издаване на удостоверение подлежи на обжалване по реда на Административнопроцесуалния кодекс и заплатената такса се възстановява.\n(7) За удостоверенията по ал. 6 се прилагат изискванията по чл. 24, ал. 5, т. 2 и 3, като сроковете започват да текат от датата на връчването им на заинтересованите лица.“\n3. В чл. 26 думите „чл. 24, ал. 11 за обекти за производство на енергия от възобновяеми източници“ се заменят с „чл. 24, ал. 9 или чл. 24б, ал. 6“.\n4. В чл. 35 в текста преди т. 1 думите „чл. 24, ал. 11, издадено за обекти за производство на енергия от възобновяеми източници“ се заменят с „чл. 24, ал. 9 или чл. 24б, ал. 6“.\n5. В чл. 36 думите „чл. 24, ал. 11“ се заменят с „чл. 24, ал. 9 или чл. 24б, ал. 6“.\n6. В чл. 37:\nа) в ал. 1 думите „чл. 24, ал. 11 могат“ се заменят с „чл. 24, ал. 9 или чл. 24б, ал. 6 може“;\nб) в ал. 2 думите „чл. 24, ал. 11“ се заменят с „чл. 24, ал. 9 или чл. 24б, ал. 6“.\n7. В чл. 38:\nа) в ал. 1 думите „чл. 24, ал. 11“ се заменят с „чл. 24, ал. 9 или чл. 24б, ал. 6“;\nб) в ал. 4, изречение първо след думите „решението за промяна на предназначението на земята“ се добавя „и удостоверението по чл. 24б, ал. 6“ и думите „ал. 11“ се заменят с „чл. 24б, ал. 7“, след което се поставя запетая.\n8. В § 2, ал. 1 от допълнителните разпоредби думите „чл. 24, ал. 11“ се заменят с „чл. 24, ал. 9 или чл. 24б, ал. 6“.\n§ 8. \nЗапочналите и недовършени процедури след 13 октомври 2023 г. за промяна на предназначението на земеделски земи за изграждане на обекти за производство на енергия от възобновяеми източници по Закона за опазване на земеделските земи, се довършват по реда на този закон.\n§ 9. \nВ Закона за изменение на Данъчно-осигурителния процесуален кодекс (ДВ, бр. 106 от 2023 г.) в § 8 от преходните и заключителните разпоредби ал. 5 се отменя.\n§ 10.\n В Закона за ограничаване изменението на климата (обн., ДВ, бр. 22 от 2014 г.; изм., бр. 14, 17, 41 и 56 от 2015 г., бр. 47 от 2016 г., бр. 12, 58 и 85 от 2017 г., бр. 7 и 15 от 2018 г., бр. 25 от 2020 г., бр. 19 от 2021 г., бр. 102 от 2022 г. и бр. 84, 96 и 102 от 2023 г.) се правят следните изменения:\n1. В чл. 47:\nа) в ал. 3 думите „28 февруари“ се заменят с „30 юни“;\nб) в ал. 5 думите „20 април“ се заменят с „30 юни“.\n2. В чл. 48, ал. 1, изречение първо думата „април“ се заменя със „септември“.\n§ 11.\n Законът влиза в сила от деня на обнародването му в „Държавен вестник“, с изключение на § 4, който влиза в сила от 1 юни 2024 г.\nЗаконът е приет от 49-ото Народно събрание на 8 февруари 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n1320"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165160",
    "meta": [],
    "text": "УКАЗ № 38\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Изменението на чл. ІІІ, Раздел 3 от Учредителния договор на Международната банка за възстановяване и развитие, приет от 49-ото Народно събрание на 8 февруари 2024 г.\nИздаден в \nСофия на 19 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Изменението на чл. ІІІ, Раздел 3 от Учредителния договор на Международната банка за възстановяване и развитие\nЧлен единствен.\n Ратифицира Изменението на чл. ІІІ, Раздел 3 от Учредителния договор на Международната банка за възстановяване и развитие, прието с Решение № 696 на Управителния съвет на банката от 10 юли 2023 г.\nЗаконът е приет от 49-ото Народно събрание на 8 февруари 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n1322"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165126",
    "meta": [],
    "text": "УКАЗ № 39\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумение за многогодишна подкрепа за изпълнение на Плана за оценка на Програма „Образование“ 2021 – 2027 г. между Министерството на образованието и науката на Република България, Изпълнителна агенция „Програма за образование“ и Организацията за икономическо сътрудничество и развитие, подписано на 25 юли 2023 г., приет от 49-ото Народно събрание на 8 февруари 2024 г.\nИздаден в \nСофия на 19 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Споразумение за многогодишна подкрепа за изпълнение на Плана за оценка на Програма „Образование“ 2021 – 2027 г. между Министерството на образованието и науката на Република България, Изпълнителна агенция „Програма за образование“ и Организацията за икономическо сътрудничество и развитие, подписано на 25 юли 2023 г.\nЧлен единствен. \nРатифицира Споразумението за многогодишна подкрепа за изпълнение на Плана за оценка на Програма „Образование“ 2021 – 2027 г. между Министерството на образованието и науката на Република България, Изпълнителна агенция „Програма за образование“ и Организацията за икономическо сътрудничество и развитие, подписано на 25 юли 2023 г.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 8 февруари 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n1321"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165125",
    "meta": [],
    "text": "УКАЗ № 37\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на измененията на чл. 1 и чл. 12, параграф 1 от Споразумението за създаване на Европейска банка за възстановяване и развитие, приет от 49-ото Народно събрание на 8 февруари 2024 г.\nИздаден в \nСофия на 19 февруари 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на измененията на чл. 1 и чл. 12, параграф 1 от Споразумението за създаване на Европейска банка за възстановяване и развитие\nЧл. 1. \nРатифицира изменението на чл. 1 от Споразумението за създаване на Европейска \nбанка за възстановяване и развитие, прието с Решение № 259 на Съвета на управителите на банката от 18 май 2023 г. \nЧл. 2. \nРатифицира изменението на чл. 12, параграф 1 от Споразумението за създаване на Европейска банка за възстановяване и развитие, прието с Решение № 260 на Съвета на управителите на банката от 18 май 2023 г. \nЗаконът е приет от 49-ото Народно събрание на 8 февруари 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n1323"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165303",
    "meta": [],
    "text": "УКАЗ № 26\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за Българската народна банка, приет от 49-ото Народно събрание на 1 февруари 2024 г.\nИздаден в \nСофия на 7 \nфевруари\n 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза Българската народна банка\nГлава първа\nОБЩИ ПОЛОЖЕНИЯ\nЧл. 1. \n(1) Българската народна банка е централната банка на Република България. Тя е юридическо лице.\n(2) Седалището на Българската народна банка е гр. София. Тя може да има клонове и териториални подразделения в страната.\n(3) Българската народна банка има печат със своето наименование и с изображение, определено от управителния съвет.\nЧл. 2. \n(1) Основната цел на Българската народна банка, като част от Европейската система на централните банки (ЕСЦБ), е да поддържа ценовата стабилност в съответствие с чл. 127, параграф 1 от Договора за функционирането на Европейския съюз и чл. 2 от Устава на Европейската система на централните банки и на Европейската централна банка, наричан по-нататък „Устава“.\n(2) В съответствие с чл. 127, параграф 1 от Договора за функционирането на Европейския съюз, без да се засяга основната цел за поддържане на ценовата стабилност, Българската народна банка подкрепя общите икономически политики в рамките на Европейския съюз, за да допринесе за постигането на целите на Европейския съюз, както са посочени в чл. 3 от Договора за Европейския съюз. Българската народна банка действа в съответствие с принципа на отворената пазарна икономика при свободна конкуренция, като подкрепя ефективното разпределение на ресурсите и в съответствие с принципите, посочени в чл. 119 от Договора за функционирането на Европейския съюз.\nЧл. 3. \n(1) В съответствие с чл. 127, параграф 2 от Договора за функционирането на Европейския съюз и без да се засягат пряко приложимите разпоредби на Договора за Европейския съюз, Договора за функционирането на Европейския съюз и Устава, основните задачи на Българската народна банка са да:\n1. участва в определянето и осъществяването на паричната политика на Евросистемата;\n2. осъществява валутни операции в съответствие с чл. 219 от Договора за функционирането на Европейския съюз;\n3. държи и управлява официалните резерви в чуждестранна валута на Българската народна банка;\n4. насърчава нормалното функциониране на платежните системи.\n(2) Българската народна банка регулира наличното парично обращение в страната, емитира и пуска в обращение евробанкноти и евромонети в страната след съответното разрешение или одобрение от страна на Европейската централна банка (ЕЦБ) в съответствие с чл. 128 от Договора за функционирането на Европейския съюз.\n(3) Българската народна банка, с цел поддържане стабилността на банковата система и защита интересите на вложителите, регулира и осъществява надзор върху дейността на кредитните институции (банките) в страната съгласно Регламент (ЕС) № 1024/2013 на Съвета от 15 октомври 2013 г. за възлагане на Европейската централна банка на конкретни задачи относно политиките, свързани с пруденциалния надзор над кредитните институции (ОВ, L 287/63 от 29 октомври 2013 г.), наричан по-нататък „Регламент (ЕС) № 1024/2013“, и Закона за кредитните институции.\n(4) Българската народна банка упражнява и макропруденциален надзор върху кредитните институции в страната съгласно Закона за кредитните институции и в съответствие с правото на Европейския съюз с цел поддържане стабилността на банковата система.\n(5) Българската народна банка съдейства за създаването и функционирането на ефективни платежни системи в съответствие с правото на Европейския съюз.\n(6) Българската народна банка регулира и осъществява надзор върху дейността на операторите на платежни системи, на доставчиците на платежни услуги и на издателите на електронни пари в страната съгласно Закона за платежните услуги и платежните системи.\n(7) Българската народна банка изпълнява функцията на орган за преструктуриране съгласно Закона за възстановяване и преструктуриране на кредитни институции и инвестиционни посредници и национален орган за преструктуриране съгласно Регламент (ЕС) № 806/2014 на Европейския парламент и на Съвета от 15 юли 2014 г. за установяването на еднообразни правила и еднообразна процедура за преструктурирането на кредитни институции и някои инвестиционни посредници в рамките на Единния механизъм за преструктуриране и Единния фонд за преструктуриране и за изменение на Регламент (ЕС) № 1093/2010 (ОВ, L 225/1 от 30 юли 2014 г.), наричан по-нататък „Регламент (ЕС) № 806/2014“.\n(8) Без да се засяга чл. 5.1, изречение първо от Устава, Българската народна банка осъществява статистическа дейност, свързана с изпълнението на функциите й и като част от националната статистическа система, и подпомага ЕЦБ при събирането на статистическа информация с цел осъществяването на задачите на ЕСЦБ.\n(9) Българската народна банка извършва изследователска дейност, насочена към подпомагане изпълнението на задачите й. \nЧл. 4. \nБез да се засяга чл. 37 от Устава, Българската народна банка не може да разгласява и да предава на други лица информация, свързана с ЕСЦБ, както и получената информация, представляваща служебна, банкова, професионална, търговска или друга правно защитена тайна за банките и за другите участници в паричния оборот и в кредитните отношения.\nЧл. 5. \n(1) Българската народна банка притежава дял от капитала на ЕЦБ в съответствие с чл. 28 и 29 от Устава.\n(2) Българската народна банка може да участва организационно и финансово в международни организации, както и да участва от свое име в дейността на тези организации, когато Република България има интерес в съответствие с член 6 от Устава.\nГлава втора\nНЕЗАВИСИМОСТ\nЧл. 6. \nБез да се засяга чл. 130 от Договора за функционирането на Европейския съюз при упражняване на правомощията и изпълнение на задълженията си по този закон Българската народна банка, управителят и членовете на управителния съвет са независими и нямат право да искат или да приемат указания от институциите, органите, службите или агенциите на Европейския съюз, от Министерския съвет или от правителствата на други държави – членки на Европейския съюз, както и от други органи и институции. Министерският съвет и другите органи и институции по изречение първо нямат право да оказват влияние на Българската народна банка, на управителя или членовете на управителния съвет.\nГлава трета\nОТЧЕТНОСТ\nЧл. 7. \n(1) Българската народна банка се отчита за своята дейност пред Народното събрание, без да се засягат чл. 284, параграф 3 от Договора за функционирането на Европейския съюз и чл. 15 от Устава.\n(2) Българската народна банка предоставя на Народното събрание за информация приетия от управителния съвет годишен бюджет в 30-дневен срок от приемането му. Годишният бюджет се обнародва в „Държавен вестник“.\n(3) Без да се засягат чл. 284, параграф 3 от Договора за функционирането на Европейския съюз и чл. 15 от Устава, Българската народна банка представя на Народното събрание консолидиран финансов отчет заедно с одиторския доклад по ал. 6 и отчет за изпълнението на бюджета си в срок не по-късно от 30 юни на следващата година, както и два пъти годишно отчет за своята дейност, в който прави преглед и оценка на дейността си през предходния период.\n(4) Българската народна банка изготвя финансови отчети в съответствие с правната рамка на ЕЦБ за счетоводна и финансова отчетност в ЕСЦБ.\n(5) Българската народна банка публикува на интернет страницата си всяка седмица и при приключването на всеки месец баланс, който отразява състоянието на основните активи и пасиви. Формата и съдържанието на баланса на Българската народна банка се определят в наредба в съответствие с правната рамка за счетоводна и финансова отчетност в ЕСЦБ.\n(6) Годишният финансов отчет и консолидираният финансов отчет на Българската народна банка се заверяват от независим външен одитор и се публикуват заедно с одиторския доклад.\n(7) Независимият външен одитор се приема от управителния съвет въз основа на процедура, проведена по реда на Закона за обществените поръчки, и се одобрява съгласно чл. 27 от Устава.\n(8) Отчетите по бюджетните разходи на банката се проверяват от Сметната палата, която изготвя специален доклад за резултатите от проверката. Отчетът по бюджетните разходи на банката се представя в Народното събрание едновременно с годишния й отчет.\n(9) Контролът по изпълнението на Закона за обществените поръчки се осъществява от Сметната палата. Органите на Агенцията за държавна финансова инспекция не извършват проверки в Българската народна банка. \nГлава четвърта\nОСНОВЕН КАПИТАЛ И РЕЗЕРВИ\nЧл. 8. \n(1) Основният капитал на Българската народна банка е 1 милиард евро. \n(2) Основният капитал на Българската народна банка е собственост на държавата.\nЧл. 9. \n(1) За покриване на финансови рискове Българската народна банка формира провизии в определен от управителния съвет размер, които са елемент на счетоводните разходи, като се вземат предвид относимите фактори, включително нивото на рисковите активи в баланса.\n(2) Фонд „Резервен“ се образува от отчисления в размер 25 на сто от годишното превишение на приходите над разходите на банката. Средствата от фонда се използват за покриване на загуби на банката.\n(3) След отчисляване на сумата за фонд „Резервен“ от годишното превишение на приходите над разходите на банката се заделят необходимите суми за фондовете със специално предназначение, учредени по решение на управителния съвет.\n(4) Остатъкът от годишното превишение на приходите над разходите на банката се внася всяка година в приход на държавния бюджет в срок до 30 юни на следващата година.\nЧл. 10.\n (1) Когато в баланса на Българската народна банка сумата на активите й спадне под сумата на нейните задължения и на основния й капитал, министърът на финансите попълва основния капитал на банката до размера на недостига.\n(2) Редът по ал. 1 за покриване на недостига се прилага само в случаите, когато са изчерпани средствата по фонд „Резервен“ и по специалната резервна сметка по чл. 57 на банката.\nГлава пета\nСТРУКТУРА И УПРАВЛЕНИЕ\nЧл. 11.\n Органи за управление на Българската народна банка са управителният съвет, управителят и тримата подуправители, избрани за ръководители на основните управления по чл. 20.\nЧл. 12.\n (1) Управителният съвет се състои от седем членове: управителя на банката, тримата подуправители и трима други членове.\n(2) Членове на управителния съвет са български граждани.\n(3) За членове на управителния съвет се избират и назначават лица с високи нравствени качества, които са изтъкнати професионалисти в сферата на икономиката, финансите и банковото дело.\n(4) Член на управителния съвет не може да бъде лице:\n1. осъждано за престъпление от общ характер;\n2. обявено в несъстоятелност като едноличен търговец или неограничено отговорен съдружник в търговско дружество;\n3. което е било през последните две години, предхождащи датата на решение за обявяване на търговско дружество или кооперация в несъстоятелност, член на техен управителен или контролен орган;\n4. което е едноличен търговец, неограничено отговорен съдружник в търговско дружество, управител, търговски пълномощник, търговски представител, прокурист, търговски посредник, ликвидатор или синдик, член на орган на управление или контрол на търговско дружество или кооперация, с изключение на дружества, в които Българската народна банка има участия;\n5. което е съпруг или съпруга или се намира във фактическо съжителство, роднина по права линия, по съребрена линия до четвърта степен включително или по сватовство до втора степен включително с друг член на управителния съвет;\n6. което е член на ръководен или контролен орган на политическа партия или член на политическа партия.\nЧл. 13.\n (1) Управителят на Българската народна банка се избира от Народното събрание.\n(2) Народното събрание избира подуправителите – ръководители на основните управления по чл. 20, по предложение на управителя.\n(3) Другите трима членове на управителния съвет се назначават от президента на републиката.\n(4) Мандатът на членовете на управителния съвет е 6 години. Изборът на нов член на управителния съвет се произвежда, съответно назначаването му се извършва, не по-рано от три месеца и не по-късно от два месеца преди изтичането на мандата на действащия. Ако до изтичането на мандата изборът, съответно назначаването, не бъдат осъществени, членът на управителния съвет с изтекъл мандат продължава изпълнението на правомощията си до произвеждането на нов избор, съответно до назначаването.\n(5) Управителят и подуправителите не могат да извършват друга дейност освен преподавателска или като членове на органите на дружества, в които Българската народна банка има участие, или на международни организации във връзка с дейността й. Те могат да извършват неплатена дейност с единодушно решение на управителния съвет, доколкото не е налице конфликт на интереси.\n(6) Другите трима членове на управителния съвет не могат да извършват друга платена дейност в Българската народна банка, да работят за банки, застрахователни дружества, други финансови институции, оператори на платежни системи, доставчици на платежни услуги, издатели на електронни пари или в изпълнителната власт, както и да извършват друга дейност, която може да породи конфликт на интереси.\n(7) При подаване на оставка от член на управителния съвет правомощията на този член се прекратяват след изтичането на три месеца от подаването й, ако в този срок не е избран или назначен нов член на управителния съвет.\n(8) Отношенията между Българската народна банка и управителя и подуправителите се уреждат с договори за управление, които се сключват по ред, определен от управителния съвет.\n(9) Управителят, подуправителите и другите членове на управителния съвет подават пред органа, който ги избира или назначава, декларациите по чл. 49, ал. 1, т. 1 и 3 от Закона за противодействие на корупцията. Декларациите по чл. 49, ал. 1, т. 2 и 4 от Закона за противодействие на корупцията се подават пред Комисията за противодействие на корупцията. Декларацията за частен интерес по смисъла на чл. 81, ал. 1 от Закона за противодействие на корупцията се подава пред управителния съвет по реда на чл. 18, ал. 4.\n(10) Обстоятелството по чл. 12, ал. 4, т. 1 се установява служебно от органа по избиране или назначаване.\nЧл. 14.\n (1) При встъпването в длъжност управителят, подуправителите и другите трима членове на управителния съвет полагат клетва да спазват законите, да съдействат за независимо осъществяване на поверените на банката функции, както и да пазят служебната, банковата, професионалната, търговската или друга правнозащитена тайна, включително след прекратяване на правомощията им.\n(2) Управителят и подуправителите полагат клетва пред Народното събрание, а другите трима членове на управителния съвет – пред президента.\nЧл. 15.\n (1) Народното събрание може да освободи предсрочно управителя в съответствие с чл. 14.2 от Устава. \n(2) Член на управителния съвет, с изключение на управителя, може да бъде освободен предсрочно само ако повече не отговаря на изискванията, които са необходими за изпълнението на неговите задължения, или ако е признат за виновен за извършено сериозно нарушение съгласно чл. 14.2 от Устава.\n(3) Основанието за предсрочно освобождаване на член на управителния съвет, с изключение на управителя, се установява с решение на управителния съвет, прието по определен от него ред. Членът на управителния съвет, чието освобождаване се предлага, спира да изпълнява правомощията си от деня на решението на управителния съвет. Решението на управителния съвет подлежи на оспорване пред Върховния административен съд в 7-дневен срок. Върховният административен съд се произнася в 14-дневен срок от постъпване на жалбата с решение, което е окончателно. Влязлото в сила решение се изпраща на компетентния орган по чл. 13 за предсрочно освобождаване. Решението е обвързващо за компетентния орган по чл. 13.\nЧл. 16.\n (1) Управителният съвет заседава най-малко веднъж месечно. Той се свиква от управителя на банката или по искане най-малко на трима от членовете му чрез писмена покана.\n(2) Заседанията на управителния съвет се ръководят от управителя на банката, а в негово отсъствие – от определен от управителния съвет подуправител по предложение на управителя.\nЧл. 17.\n Управителният съвет:\n1. обсъжда и приема основни насоки на дейността си;\n2. приема нормативни актове по дейността на банката;\n3. при спазване правото на Европейския съюз определя лихвите, таксите и комисионите във връзка с дейността на банката;\n4. при спазване правото на Европейския съюз определя с наредби изискванията за регулиране на банковата дейност;\n5. приема правилник за дейността си;\n6. взема решения за въвеждане и преустановяване на отделни дейности на банката;\n7. открива и закрива клонове и териториални подразделения на банката в страната, и представителства в чужбина;\n8. определя дизайна на националната страна на евромонетите и възпоменателните евромонети, които Българската народна банка емитира, както и дизайна, номиналната стойност и техническите характеристики на колекционерските монети от благородни метали и мед, които Българската народна банка емитира;\n9. обсъжда периодично доклади и отчети за дейността на основните управления на банката;\n10. при спазване правото на Европейския съюз определя реда за отнасянето в загуба на несъбираеми вземания на Българската народна банка;\n11. приема решения за участие на Българската народна банка в международни финансови институции, както и за участие в други международни организации и в мероприятия и дейности, предприемани от тях, без да се засяга чл. 6 от Устава;\n12. приема решение за участие на Българската народна банка в мероприятия и дейности, предприемани от международни организации, в които участва, без да се засяга чл. 6 от Устава;\n13. приема внесените от управителя годишен бюджет, годишен счетоводен баланс и отчетите за своята дейност по чл. 7, ал. 3; \n14. отговаря за създаването и поддържането на ефективна система за вътрешен контрол в Българската народна банка и в нейните дъщерни дружества, съобразена с присъщите рискове за дейността й;\n15. приема решение за назначаване и освобождаване на главния одитор на Българската народна банка; \n16. приема годишна програма за дейността на вътрешния одит на Българската народна банка;\n17. издава, отказва издаване и отнема лицензи на оператори на платежни системи, на платежни институции и на дружества за електронни пари и издава решения за регистриране, за отказ за регистриране и за заличаване на доставчици на услуги по предоставяне на информация за сметка при условия и по ред, определени със закон;\n18. приема решения съобразно правомощията на национален компетентен орган, произтичащи от Регламент (ЕС) № 1024/2023; \n19. прилага надзорни мерки и мерки за ранна намеса, дава одобрения, разрешения и съгласия в предвидените от закона и правото на Европейския съюз случаи; \n20. определя реда и условията за предоставяне на спешна подкрепа за осигуряване на ликвидност на банки;\n21. приема решение за предоставяне на спешна подкрепа за осигуряване на ликвидност на платежоспособна банка;\n22. приема решения при упражняване на правомощията на Българската народна банка като орган за преструктуриране по Закона за възстановяване и преструктуриране на кредитни институции и инвестиционни посредници и национален орган за преструктуриране по Регламент (ЕС) № 806/2014;\n23. приема решения по чл. 20, ал. 1, т. 2 от Закона за гарантиране на влоговете в банките, че влогове в банка са неналични при спазване правото на Европейския съюз;\n24. издава, отказва издаване, отнема или спира действието на лиценза или издава решение за регистриране, отказва регистриране, заличава или спира действието на регистрацията на администраторите на бенчмаркове за лихвени проценти, както и одобрява или отказва одобрението на бенчмаркове за лихвени проценти, изготвени в трета държава, по Регламент (ЕС) 2016/1011 на Европейския парламент и на Съвета от 8 юни 2016 г. относно индекси, използвани като бенчмаркове за целите на финансови инструменти и финансови договори или за измерване на резултатите на инвестиционни фондове, и за изменение на директиви 2008/48/ЕО и 2014/17/ЕС и на Регламент (ЕС) № 596/2014 (OB, L 171/1 от 29 юни 2016 г.);\n25. издава одобрение на програми за покрити облигации и приема други решения като орган за публичен надзор на покритите облигации по Закона за покритите облигации;\n26. определя изображение на печата на Българската народна банка и правила за ползването му;\n27. разглежда и решава други въпроси от дейността на банката.\nЧл. 18.\n (1) Управителният съвет може да заседава, ако присъстват повече от половината от членовете му.\n(2) Решенията на управителния съвет се приемат с мнозинство от присъстващите, но с не по-малко от 4 гласа.\n(3) Въздържане при гласуването не се допуска освен в случаите по ал. 4.\n(4) Членовете на управителния съвет не участват в обсъждането и се въздържат от гласуване на решения по въпроси, от които те или членовете на семействата им са заинтересувани. Те са длъжни предварително да уведомят управителния съвет за наличието на такива интереси.\n(5) За заседанията на управителния съвет се води протокол, който се подписва от присъствалите на заседанието членове на управителния съвет и от изготвилия протокола. Информация за решенията на управителния съвет се публикува на интернет страницата на банката, освен когато решенията съдържат служебна, банкова, професионална, търговска или друга правнозащитена тайна.\n(6) Управителният съвет може да приема решения неприсъствено, ако всички членове са съгласни с решението и подпишат протокола. В случай на отсъствие поради болест на някой от членовете или при заявено наличие на интерес по ал. 4, неприсъственото решение се счита за прието със съгласието на останалите членове на управителния съвет и подписването на протокола от тях.\nЧл. 19.\n Управителят на Българската народна банка осъществява цялостното ръководство на банката, участва в определянето на паричната политика на Европейския съюз в съответствие с чл. 127, параграф 2 от Договора за функционирането на Европейския съюз, и представлява банката в страната и в чужбина, без да се засяга чл. 6 от Устава. Той може да предоставя упражняването на някои от правомощията си на други длъжностни лица.\nЧл. 20.\n (1) В Българската народна банка се обособяват три основни управления – „Емисионно“, „Банково“ и „Банков надзор“, всяко от които се ръководи пряко от подуправител, определен от Народното събрание.\n(2) По решение на управителния съвет могат да се създават дирекции и звена в банката.\n(3) В рамките на предоставените им компетенции със закон или с приет от управителния съвет нормативен акт подуправителите организират, ръководят и отговарят за дейността на ръководените от тях управления.\n(4) По предложение на подуправител управителният съвет определя негов заместник, който изпълнява правомощията му при негово отсъствие.\nЧл. 21.\n (1) Управление „Емисионно“ при спазване правото на Европейския съюз отговаря за осъществяването на паричните функции и операции на определената парична политика на Евросистемата, наличнопаричното обращение и управлението на резервните активи на Българската народна банка. \n(2) Управление „Банково“ при спазване правото на Европейския съюз отговаря за осъществяване на надзора върху операторите на платежни системи, върху доставчиците на платежни услуги и издателите на електронни пари, както и за осъществяването на функцията по предоставяне на спешна подкрепа за осигуряване на ликвидност на банки.\n(3) Управление „Банков надзор“ при спазване правото на Европейския съюз отговаря за осъществяване на надзора върху банковата система. \nЧл. 22.\n Управителният съвет определя с правилник структурата и конкретните функции и отговорности на управленията, дирекциите и звената в банката, реда за осъществяване на взаимоотношенията между тях и компетентността на ръководните длъжностни лица.\nЧл. 23.\n (1) Вътрешният одит на Българската народна банка се осъществява от звено за вътрешен одит, ръководено от главен одитор, назначен съгласно решение на управителния съвет.\n(2) Вътрешният одит на Българската народна банка се осъществява в съответствие с международните стандарти за професионална практика по вътрешен одит, Етичния кодекс на вътрешните одитори, Правилата на комитета на вътрешните одитори към Европейската система на централните банки и приети от управителния съвет на Българската народна банка правила за дейността по вътрешен одит.\n(3) Целите, правомощията, отговорностите, планът и отчетът за дейността на вътрешния одит на Българската народна банка се приемат от управителния съвет.\n(4) Главният одитор и одиторите в звеното за вътрешен одит трябва да имат завършено висше образование и придобита образователно-квалификационна степен „магистър“ и да притежават сертификат „вътрешен одитор в публичния сектор“, издаден от министъра на финансите, и/или международно признат сертификат в областта на одита и счетоводството.\nЧл. 24.\n (1) Без да се засяга чл. 37 от Устава, служителите на Българската народна банка са длъжни да пазят в тайна преговорите, сключваните сделки, размера на депозитите и операциите на клиентите, сведенията, получавани от банката, както и всички обстоятелства по работата на банката и нейните клиенти, които представляват служебна, банкова, професионална, търговска или друга правнозащитена тайна или информация, свързана с ЕСЦБ, включително след прекратяване на трудовото им правоотношение.\n(2) Служебна тайна е информацията, свързана със системите за физическа защита и информационна сигурност на банката, както и други факти и обстоятелства, нерегламентираният достъп до които би се отразил неблагоприятно на интересите на държавата или на друг правнозащитен интерес, определени от управителя на Българската народна банка съгласно чл. 26, ал. 3 от Закона за защита на класифицираната информация.\nЧл. 25.\n (1) Отношенията между Българската народна банка и служителите се уреждат съгласно Кодекса на труда.\n(2) За служител на Българската народна банка може да се назначи лице, което:\n1. не е осъждано за престъпление от общ характер;\n2. не е лишено по съдебен ред от правото да заема съответната длъжност;\n3. не е поставено под запрещение;\n4. не би се оказало в йерархическа връзка на ръководство и контрол със съпруг или съпруга, с лице, с което е във фактическо съжителство, роднина по права линия, по съребрена линия до четвърта степен включително или по сватовство до втора степен включително;\n5. не е едноличен търговец, неограничено отговорен съдружник в търговско дружество, управител, търговски пълномощник, търговски представител, прокурист, търговски посредник, ликвидатор или синдик, член на орган на управление или контрол на търговско дружество или кооперация;\n6. не е народен представител;\n7. не е общински съветник;\n8. не заема ръководна или контролна длъжност на национално равнище в политическа партия;\n9. не упражнява контрол върху поднадзорно лице или притежава пряко или чрез свързани лица над 5 на сто от правата на глас в общото събрание или от капитала на поднадзорно лице;\n10. не е член на управителни или контролни органи на поднадзорно лице или е оправомощен да управлява или да представлява поднадзорно лице, без да е член на неговите управителни или контролни органи;\n11. не работи по трудово или гражданско правоотношение за поднадзорно лице.\n(3) Наличието на обстоятелствата по ал. 2, т. 1 се установява служебно, а по т. 2 – 11 с декларация преди постъпване на работа.\n(4) Когато възникне някое от обстоятелствата по ал. 2 по време на изпълнение на трудовото правоотношение с Българската народна банка, служителят е длъжен в 7-дневен срок да уведоми за това работодателя.\n(5) Служителят е длъжен в едномесечен срок от подаване на уведомлението по ал. 4 да предприеме необходимите действия за отстраняване на несъвместимостта по ал. 2, т. 4 – 11 и да представи доказателства за това пред работодателя. Ако служителят не предприеме необходимите действия, включително не уведоми работодателя по ал. 4, трудовото правоотношение може да бъде прекратено без предизвестие от страна на работодателя. \n(6) При възникване на обстоятелство по ал. 2, т. 1 – 3 трудовото правоотношение със служител на Българската народна банка се прекратява без предизвестие от страна на работодателя.\n(7) Възнаграждението на ръководителите и служителите на банката се определя от управителния съвет, но то не може да е по-ниско от средното възнаграждение съответно на ръководители и служители със съответни функции в други банки в страната.\nГлава шеста\nПАРИЧНА ЕДИНИЦА, БАНКНОТИ И МОНЕТИ\nЧл. 26.\n (1) В съответствие с чл. 2 от Регламент (EО) № 974/98 на Съвета от 3 май 1998 г. относно въвеждането на еврото, наричан по-нататък „Регламент (EО) № 974/98“, валутата на Република България е еврото. Паричната единица е едно евро. Едно евро се разделя на сто цента.\n(2) В Република България Българската народна банка емитира и пуска в обращение евробанкноти и евромонети при спазване на правото на Европейския съюз.\n(3) В съответствие с правото на Европейския съюз Българската народна банка може да емитира евромонети в обращение (разменни), възпоменателни и колекционерски евромонети от благородни метали и мед.\n(4) Колекционерските евромонети, емитирани от Българската народна банка, са законно платежно средство само на територията на Република България.\nЧл. 27.\n (1) При спазване на Регламент (ЕС) № 651/2012 на Европейския парламент и на Съвета от 4 юли 2012 г. относно емитирането на евромонети (OВ, L 201/135 от 27 юли 2012 г.), наричан по-нататък „Регламент (ЕС) № 651/2012“, и другите приложими изисквания на правото на Европейския съюз Българската народна банка определя дизайна на националната страна на разменните и възпоменателните евромонети, които емитира, както и дизайна, номиналната стойност и техническите характеристики на колекционерските евромонети, които емитира.\n(2) Преди да пусне в обращение нова евромонета по ал. 1, Българската народна банка обнародва в „Държавен вестник“ точното й описание и публикува на своята интернет страница дизайна на монетата.\nЧл. 28.\n Българската народна банка в съответствие с правото на Европейския съюз осигурява и контролира печатането на евробанкноти и сеченето на разменни, възпоменателни и колекционерски евромонети в страната, както и опазването и съхраняването на непуснати в обращение евробанкноти и евромонети, както и опазването и унищожаването на негодни или извадени от обращение евробанкноти и евромонети.\nЧл. 29.\n (1) При продажба на колекционерски евромонети Българската народна банка може да определи цена, различна от номиналната стойност, в съответствие с Регламент (ЕС) № 651/2012 и другите приложими изисквания на правото на Европейския съюз.\n(2) Българската народна банка може да продава извадени от обращение български банкноти и монети по цена, различна от номиналната им стойност.\nЧл. 30.\n Българската народна банка, след като съобщи чрез „Държавен вестник“, може да извади от обращение пуснати от нея колекционерски евромонети при заплащане на номиналната им стойност. Такива монети след изтичане на определения срок се смятат за излезли от обращение и престават да бъдат законно платежно средство в страната.\nЧл. 31.\n (1) Българската народна банка е национален център за анализ в Република България съгласно чл. 4 и 5 от Регламент (ЕО) № 1338/2001 на Съвета от 28 юни 2001 г. за определяне на необходимите мерки за защита на еврото срещу фалшифициране, наричан по-нататък „Регламент (ЕО) № 1338/2001“, като при изпълнение на функциите си Българската народна банка действа в съответствие с правото на Европейския съюз.\n(2) Българската народна банка извършва в съответствие с правото на Европейския съюз експертна оценка на чуждестранни банкноти и монети, които пораждат съмнения, че са неистински или преправени.\nЧл. 32.\n (1) Банките, доставчиците на платежни услуги, издателите на електронни пари, обменните бюра, доставчиците на услуги, стопанските субекти, които участват в обработването и публичното разпространение на евробанкноти и евромонети, както и всички държавни органи и органи на местно самоуправление и местна администрация са длъжни да предават незабавно на Българската народна банка за извършване на експертна оценка задържаните от тях банкноти и монети, които пораждат съмнения, че са неистински или преправени.\n(2) Когато в резултат на експертната оценка по ал. 1 се констатира, че банкноти или монети са неистински или преправени, същите се задържат, не се заменят, не се връщат и се унищожават от Българската народна банка.\nЧл. 33.\n (1) Банките, доставчиците на платежни услуги, издателите на електронни пари, обменните бюра, доставчиците на услуги и стопанските субекти, които участват в обработването и публичното разпространение на евробанкноти, отделят негодните за наличнопаричното обращение евробанкноти. Те не предоставят на клиенти такива евробанкноти.\n(2) Лицата по ал. 1 предават на Българската народна банка негодните за наличнопаричното обращение евробанкноти.\n(3) Българската народна банка има право да контролира извършването на обработка на евробанкноти от лицата по ал. 1, както и в рамките на определен срок да забрани извършването на обработка на евробанкноти на лице по ал. 1, което не спазва правото на Европейския съюз, както и актовете на ЕЦБ и Българската народна банка относно обработката на евробанкноти.\n(4) Изискванията по чл. 32 и по този член са в съответствие със съответните изисквания на Решение ЕЦБ/2010/14 на Европейската централна банка от 16 септември 2010 г. относно проверките за истинност и годност и за връщането в обращение на евробанкноти (ОВ, L 267/1 от 9 октомври 2010 г.).\nЧл. 34.\n (1) Без да се засягат изискванията на Регламент (ЕС) № 1210/2010 на Европейския парламент и на Съвета от 15 декември 2010 г. относно установяване на истинността на евромонетите и обработката на негодни за употреба евромонети (ОВ, L 339/1 от 22 декември 2010 г.), наричан по-нататък „Регламент (ЕС) № 1210/2010“, банките, доставчиците на платежни услуги, издателите на електронни пари, обменните бюра и доставчиците на услуги отделят негодните за наличнопаричното обращение евромонети. Те не предоставят на клиенти такива евромонети.\n(2) Лицата по ал. 1 предават на Българската народна банка негодните за наличнопаричното обращение евромонети.\n(3) В съответствие с правото на Европейския съюз Българската народна банка определя изискванията за обработка на евромонети от лицата по ал. 1.\n(4) Проверка за автентичност и годност на евромонети от лицата по ал. 1 се извършва посредством обучен персонал и/или машина за обработка на монети, която е успешно тествана от Българската народна банка или от Европейския технически и научен център и е включена в списъка, публикуван от Европейската комисия.\n(5) Българската народна банка има право да контролира извършването на обработка на евромонети от лицата по ал. 1, както и в рамките на определен срок да забрани извършването на обработка на евромонети на лице по ал. 1, което не спазва правото на Европейския съюз, както и актовете на ЕЦБ и на Българската народна банка относно обработката на евромонети.\nЧл. 35.\n (1) Възпроизвеждане на евробанкноти и евромонети се извършва при спазване правото на Европейския съюз.\n(2) Възпроизвеждане на български банкноти и монети, които са извадени от обращение, се извършва след писмено съгласие на Българската народна банка.\nЧл. 36.\n Българската народна банка издава наредби по прилагането на тази глава.\nГлава седма\nПАРИЧНА ПОЛИТИКА\nЧл. 37.\n (1) Българската народна банка участва в определянето и осъществяването на паричната политика на Евросистемата в съответствие с Договора за функционирането на Европейския съюз, Устава и приложимите актове на ЕЦБ.\n(2) Българската народна банка издава наредби за осъществяването на паричната политика на Евросистемата, съответстващи на актовете по ал. 1.\nЧл. 38.\n (1) Българската народна банка може да осъществява паричните функции и операции, предвидени в глава четвърта от Устава. \n(2) Ако кредитна операция по чл. 18.1, второ тире от Устава не бъде върната в срок, Българската народна банка има право без съдебно производство да продаде получено обезпечение или да придобие правата на собственост върху активи, заложени от кредитополучателя, до размер, за да се удовлетворяват всички вземания на банката, произтичащи от провеждането на паричната политика относно кредита, лихвите и разноските.\nГлава осма\nУПРАВЛЕНИЕ НА РЕЗЕРВНИ АКТИВИ НА БНБ\nЧл. 39.\n Българската народна банка държи и управлява своите резервни активи, които не са прехвърлени на ЕЦБ, в съответствие с правото на Европейския съюз и този закон.\nЧл. 40.\n (1) При управление на своите резервни активи Българската народна банка има право да:\n1. купува, продава и сключва други сделки със злато и други благородни метали;\n2. купува, продава и сключва други сделки с чуждестранна валута;\n3. открива и поддържа сметки и предоставя депозити при международни финансови институции и организации, чуждестранни централни банки, международни централни депозитари на ценни книжа и други чуждестранни банки извън страната;\n4. купува, продава или сключва сделки с ценни книжа и други финансови инструменти;\n5. извършва кредитни операции срещу висококачествено финансово обезпечение.\n(2) Българската народна банка може да използва всички средства, обичайно ползвани за извършване на сделките и операциите по ал. 1.\nЧл. 41.\n Резервните активи на Българската народна банка включват само:\n1. злато и други благородни метали;\n2. парични вземания, вземания в злато и в други благородни метали от чуждестранни централни банки на държави, чиито задължения са оценени с една от трите най-високи оценки на две международно признати агенции за кредитен рейтинг;\n3. парични вземания, вземания в злато и в други благородни метали от международни финансови институции и организации, чуждестранни банки и чуждестранни финансови институции, чиито задължения са оценени с една от трите най-високи оценки на две международно признати агенции за кредитен рейтинг;\n4. дългови инструменти, емитирани от чуждестранни централни банки на държави, чиито дългови ценни книжа са оценени с една от трите най-високи оценки на две международно признати агенции за кредитен рейтинг;\n5. дългови инструменти, емитирани от държави, международни финансови институции и организации, чуждестранни банки и чуждестранни финансови институции, чиито задължения са оценени с една от трите най-високи оценки на две международно признати агенции за кредитен рейтинг и които са платими в свободно конвертируема валута, с изключение на дълговите инструменти, дадени или получени като обезпечение;\n6. форуърдни сделки, суапови сделки и сделки с уговорка за обратно изкупуване (репо сделки) на Българската народна банка, сключени със или гарантирани от чуждестранни централни банки на държави, чиито дългови ценни книжа са оценени с една от трите най-високи оценки на две международно признати агенции за кредитен рейтинг;\n7. форуърдни сделки, суапови сделки и репо сделки на Българската народна банка, сключени със или гарантирани от международни финансови институции и организации, и чуждестранни банки, чиито задължения са оценени с една от трите най-високи оценки на две международно признати агенции за кредитен рейтинг;\n8. фючърси, опции, индексни фондове и репо сделки, търгувани на регулирани пазари в чужбина;\n9. специални права на тираж на Международния валутен фонд.\nЧл. 42.\n Българската народна банка може да предприема всички необходими действия, свързани с придобиване на, управление на и освобождаване от активите по чл. 41.\nГлава девета\nУПРАВЛЕНИЕ НА ЧУЖДИ АКТИВИ\nЧл. 43.\n В съответствие с правото на Европейския съюз Българската народна банка предоставя на ЕЦБ чуждестранни резервни активи, различни от валутата на държавите членки, евро и резервни позиции на Международния валутен фонд и Специални права на тираж, до размер, определен съгласно чл. 30 от Устава.\nЧл. 44.\n (1) Българската народна банка може да предоставя услуги за управление на активи в евро на централни банки извън Евросистемата и на международни организации съгласно правото на Европейския съюз.\n(2) Българската народна банка може да предоставя услуги за управление на активи в чуждестранна валута на централни банки извън Евросистемата и на международни организации.\nЧл. 45.\n Българската народна банка може да предоставя услуги за управление на активи на държавни институции и органи, общини, Фонда за гарантиране на влоговете в банките, Фонда за компенсиране на инвеститорите, Фонда за преструктуриране на банките и на Фонда за преструктуриране на инвестиционните посредници.\nГлава десета\nВЗАИМООТНОШЕНИЯ С ДЪРЖАВАТА\nЧл. 46.\n (1) Българската народна банка действа като фискален агент и депозитар на държавата въз основа на сключени договори и при пазарни условия и цени на услугите.\n(2) Като фискален агент и депозитар на държавата Българската народна банка:\n1. извършва банковото обслужване на сметките и плащанията, включени в системата на единната сметка, от името на Министерството на финансите и за сметка на централния бюджет;\n2. събира и предоставя на Министерството на финансите периодична информация за сметките на бюджетните организации в банки в страната и обезпечаването им с допустимите активи по реда на чл. 152 от Закона за публичните финанси;\n3. действа като агент по държавни дългове, като провежда аукциони за държавни ценни книжа и извършва регистрация на емисиите на държавни ценни книжа, обслужване и сетълмент на сделките с тях;\n4. може да извършва и други договорени с министъра на финансите дейности.\n(3) Като агент по държавни дългове Българската народна банка води сметки за държавни ценни книжа, които се регистрират по приобретатели на дълга.\n(4) Българската народна банка може да действа като упълномощен представител на Министерския съвет за цели и при условия, определени от нея и от Министерския съвет.\nЧл. 47.\n Българската народна банка спазва забраната за парично финансиране, предвидена в чл. 123 от Договора за функционирането на Европейския съюз. \nГлава единадесета\nВЗАИМООТНОШЕНИЯ С БАНКИТЕ\nЧл. 48.\n (1) Българската народна банка може да предоставя на платежоспособна банка спешна подкрепа за осигуряване на ликвидност. \n(2) Българската народна банка има право без съдебно производство да продаде получено обезпечение или да придобие правата на собственост върху активи, заложени от кредитополучателя, до размер, за да се удовлетворяват всички вземания на банката, произтичащи от спешна подкрепа за осигуряване на ликвидност, предоставена по ал. 1.\n(3) Българската народна банка издава наредба по прилагането на този член.\nЧл. 49.\n Българската народна банка във връзка с изпълнението на функциите си може да изисква от банките да й предоставят всички документи и информация, както и да извършва съответни проверки при спазване правото на Европейския съюз.\nГлава дванадесета\nВЗАИМООТНОШЕНИЯ С ДРУГИ ЛИЦА\nЧл. 50.\n Българската народна банка приема за съхранение при условия, определени от управителния съвет, благородни метали, ценни книжа и други ценности. Тя има право да прекрати едностранно задълженията си на депозитар, като уведоми с писмено предизвестие от 14 работни дни депонента, след което може да прехвърли за негова сметка и риск неизтеглените от съхранение ценности в общите публични складове.\nЧл. 51.\n (1) Българската народна банка приема от Министерския съвет, министерства и други ведомства, Фонда за гарантиране на влоговете в банките, Фонда за компенсиране на инвеститорите, Фонда за преструктуриране на банките, Фонда за преструктуриране на инвестиционните посредници, „Централен депозитар“ – АД, Фонда за гарантиране на сетълмента на финансовите инструменти, международни финансови институции, институции и органи на Европейския съюз, както и от общини, средства по сметки при условия, обявени от управителния съвет.\n(2) Банката може да отклони искане за откриване на сметка, както и да закрие сметка след писмено предизвестие до титуляря със срок 14 работни дни, без да обяснява причините за своите действия.\nГлава тринадесета\nСТАТИСТИЧЕСКА ДЕЙНОСТ\nЧл. 52.\n (1) Без да се засяга чл. 5.1, изречение първо от Устава, Българската народна банка осъществява статистическа дейност, свързана с изпълнението на функциите й и като част от националната статистическа система, и подпомага ЕЦБ при събирането на статистическа информация с цел осъществяването на задачите на ЕСЦБ.\n(2) За изпълнение на дейностите по ал. 1 всички държавни органи, органите на местното самоуправление, другите държавни институции, Националният статистически институт и органите на статистиката, органите, поддържащи регистри и информационни системи, предвидени в закон, юридическите, неюридически и физическите лица, включително нерезидентни юридически лица и клонове на такива, са длъжни да представят безвъзмездно на Българската народна банка статистически данни и информация, включително индивидуални данни.\n(3) Без да се засяга чл. 37 от Устава, Българската народна банка не може да предоставя на други лица и институции събраните от нея индивидуални данни и информация, освен ако това е предвидено в друг национален или европейски нормативен акт.\n(4) Българската народна банка издава наредба по прилагането на този член.\nГлава четиринадесета\nФИНАНСОВА ОТЧЕТНОСТ И ИЗПЪЛНЕНИЕ НА БЮДЖЕТА НА БЪЛГАРСКАТА НАРОДНА БАНКА\nЧл. 53.\n Българската народна банка води счетоводство по Закона за счетоводството, в съответствие със стандартите за финансово отчитане, приети от Европейската комисия, и при спазване на чл. 7, ал. 4.\nЧл. 54.\n Финансовата година на Българската народна банка започва на 1 януари и завършва на 31 декември.\nЧл. 55.\n (1) Разходите на Българската народна банка се извършват съобразно годишния бюджет, приет от управителния съвет.\n(2) Разходите по управлението се извършват по ред, определен от управителния съвет.\nЧл. 56.\n (1) При спазване правото на Европейския съюз Българската народна банка събира годишни такси за покриване на административните разходи, произтичащи от функциите по банков надзор, платежен надзор и преструктуриране на поднадзорни лица. \n(2) Редът за определяне на размера и начина на събиране на таксите по ал. 1 се определят с наредба на Българската народна банка.\nЧл. 57.\n Всички нереализирани печалби на банката, възникващи от изменения в оценката на банковите активи или задължения, деноминирани в евро или валута, различна от евро, в резултат от промяна в цената на финансовите инструменти и/или промяна в обменните курсове на златото или чуждестранната валута по отношение на еврото, се отнасят по специална резервна сметка.\nГлава петнадесета\nДРУГИ РАЗПОРЕДБИ\nЧл. 58.\n Налагането на запор, извършването на принудителни действия и учредяването на залог върху съхраняваните в Българската народна банка пари и ценни книжа се допускат само ако не засягат права на банката, свързани с това имущество.\nЧл. 59.\n (1) Българската народна банка може да извършва прихващания на задълженията си със свои вземания, срокът на които не е настъпил, когато банка е започнала ликвидиране на своята дейност или е прекратила плащанията по задълженията си, както и в случаите, когато Българската народна банка има право да събира предсрочно вземанията си.\n(2) Българската народна банка може да поиска издаване на заповед за незабавно изпълнение по реда на чл. 418 от Гражданския процесуален кодекс въз основа на извлечение от счетоводните си книги, с което се установяват неплатените й в срок вземания, включително дължимите лихви.\nЧл. 60.\n (1) Българската народна банка има право на собственост върху недвижими и движими вещи, която е отделна от държавната собственост.\n(2) В допълнение на операциите, свързани с нейните задачи, Българската народна банка може да извършва операции за своите административни цели или за своите служители в съответствие с чл. 24 от Устава.\nЧл. 61.\n (1) Освен в предвидените в този закон случаи Българската народна банка не може да:\n1. отпуска кредити или да купува ценни книжа или други прехвърляеми инструменти;\n2. поддържа каквито и да е депозити при местни лица.\n(2) Българската народна банка не може да финансира или да спонсорира каквито и да е публични или частни инициативи.\nЧл. 62.\n Българската народна банка може да учредява или да участва в дружества във връзка с осъществяваната от нея дейност. Тя не може да участва в дружества като неограничено отговорен съдружник.\nЧл. 63.\n При Българската народна банка се поддържа специализиран банков архив с постоянен състав на документите. Редът за обслужване на потребителите му се определя от управителния съвет на банката.\nЧл. 64.\n Българската народна банка се освобождава от заплащане на държавни данъци и такси, с изключение на данък върху добавената стойност, акцизи и мита.\nГлава шестнадесета\nАДМИНИСТРАТИВНОНАКАЗАТЕЛНА ОТГОВОРНОСТ\nЧл. 65.\n (1) Лице, което извърши или допусне извършването на нарушение на този закон и на издадените по прилагането му нормативни актове, ако деянието не съставлява престъпление, се наказва с глоба в размер от 500 до 3000 евро. Ако нарушителят е едноличен търговец или юридическо лице, налага се имуществена санкция в размер от 5000 до 30 000 евро.\n(2) При повторно извършено нарушение по ал. 1 глобата или имуществената санкция е в двоен размер.\n(3) Повторно е нарушението, извършено в едногодишен срок от влизането в сила на наказателното постановление, с което е наложено наказание за същото по вид нарушение.\n(4) Глобите и имуществените санкции по ал. 1 и 2 се налагат и за нарушения на Регламент (EО) № 974/98, Регламент (ЕО) № 1338/2001, Регламент (ЕО) № 2182/2004 на Съвета от 6 декември 2004 г. относно медалите и символите, подобни на евромонети, Регламент (ЕО) № 2183/2004 на Съвета от 6 декември 2004 г. за разширяване на прилагането на Регламент (ЕО) № 2182/2004 относно медалите и символите, подобни на евромонети, по отношение на неучастващи държави членки, Регламент (ЕО) № 46/2009 на Съвета от 18 декември 2008 г. за изменение на Регламент (ЕО) № 2182/2004 относно медалите и символите, подобни на евромонети (OB, L 17/5 от 22 януари 2009 г.), Регламент (ЕО) № 47/2009 на Съвета от 18 декември 2008 г. за изменение на Регламент (ЕО) № 2183/2004 за разширяване на прилагането на Регламент (ЕО) № 2182/2004 относно медалите и символите, подобни на евромонети, по отношение на неучастващи държави членки (OB, L 17/7 от 22 януари 2009 г.) и Регламент (ЕС) № 1210/2010.\nЧл. 66.\n (1) Актът за констатирано нарушение по чл. 65 се съставя от оправомощено от управителя на Българската народна банка лице, а наказателното постановление се издава от управителя на Българската народна банка или от оправомощено от него длъжностно лице.\n(2) Установяването на нарушението, издаването, обжалването и изпълнението на наказателното постановление се извършват по реда на Закона за административните нарушения и наказания.\nЧл. 67.\n Членове 65 и 66 не се прилагат за нарушения, за които се налагат санкции от ЕЦБ на основание чл. 34.3 от Устава.\nДОПЪЛНИТЕЛНИ РАЗПОРЕДБИ\n§ 1. \nПо смисъла на този закон: \n1. „Международно признат сертификат в областта на одита и счетоводството“ са сертификатите „Сертифициран вътрешен одитор“ (Certified Internal Auditor – CIA), „Сертифициран одитор на финансовите услуги“ (Certified Financial Services Auditor – CFSA), издавани от Института на вътрешните одитори (Institute of internal auditors) – международната професионална организация на вътрешните одитори; „Сертифициран одитор на информационни системи“ (Сertified Information Systems Auditor – CISA), издаден от Асоциацията по одит и контрол на информационните системи (Information System Audit and Control Association); „Сертифициран публичен счетоводител“ (Certified Public Accountant – CPA), издаден от Асоциацията на дипломираните експерт-счетоводители (The Association of Chartered Certified Accountants); „Дипломиран финансов анализатор“ (Chartered Financial Analyst – CFA), издаден от Института на дипломираните финансови анализатори (Certified Financial Analyst Institute); „Сертифициран експерт по разкриване на измами“ (Certified Fraud Examiner), издаден от Асоциацията на сертифицираните експерти по разкриване на измами (Association of Certified Fraud Examiners). \n2. „Банкова тайна“ е информацията по чл. 62, ал. 2 от Закона за кредитните институции. \n3. „Професионална тайна“ е информацията по чл. 63, ал. 1 от Закона за кредитните институции, чл. 158, ал. 2 от Закона за платежните услуги и платежните системи, чл. 116 от Закона за възстановяване и преструктуриране на кредитни институции и инвестиционни посредници и чл. 63 от Закона за покритите облигации. \n4. „Статистическа дейност“ е дейността по чл. 2, ал. 1 от Закона за статистиката. \n5. „Кредитна институция“ (банка) е понятие по смисъла на чл. 2 от Закона за кредитните институции. \n6. „Доставчик на платежни услуги“ е понятие по смисъла на чл. 3 от Закона за платежните услуги и платежните системи. \n7. „Стопански субект, който участва в обработването и публичното разпространение на евробанкноти и евромонети“ е понятие по смисъла на чл. 6, параграф 1 от Регламент (ЕО) № 1338/2001. \n8. „Доставчик на услуги“ е лице, което извършва по занятие дейности и операции с евробанкноти и евромонети, включващи тяхното категоризиране, съхранение, транспортиране и/или разпространение. \n9. „Обменно бюро“ е понятие по смисъла на § 1, т. 14 от допълнителните разпоредби на Валутния закон.\n10. „Издател на електронни пари“ е понятие по смисъла на чл. 34, ал. 2 от Закона за платежните услуги и платежните системи. \n§ 2. \nВъзпроизвеждането на пряко приложими разпоредби от правото на Европейския съюз в този закон е само декларативно и е въведено с цел съгласуваност и разбираемост за лицата, за които се отнася.\n§ 3. \nТози закон предвижда мерки по прилагането на:\n1. Регламент (EО) № 974/98 на Съвета от 3 май 1998 г. относно въвеждането на еврото.\n2. Регламент (ЕО) № 1338/2001 на Съвета от 28 юни 2001 г. за определяне на необходимите мерки за защита на еврото срещу фалшифициране.\n3. Регламент (ЕО) № 2182/2004 на Съвета от 6 декември 2004 г. относно медалите и символите, подобни на евромонети.\n4. Регламент (ЕО) № 2183/2004 на Съвета от 6 декември 2004 г. за разширяване на прилагането на Регламент (ЕО) № 2182/2004 относно медалите и символите, подобни на евромонети, по отношение на неучастващи държави членки.\n5. Регламент (ЕО) № 46/2009 на Съвета от 18 декември 2008 г. за изменение на Регламент (ЕО) № 2182/2004 относно медалите и символите, подобни на евромонети (OB, L 17/5 от 22 януари 2009 г.).\n6. Регламент (ЕО) № 47/2009 на Съвета от 18 декември 2008 г. за изменение на Регламент (ЕО) № 2183/2004 за разширяване на прилагането на Регламент (ЕО) № 2182/2004 относно медалите и символите, подобни на евромонети, по отношение на неучастващи държави членки (OB, L 17/7 от 22 януари 2009 г.).\n7. Регламент (ЕС) № 1210/2010 на Европейския парламент и на Съвета от 15 декември 2010 г. относно установяване на истинността на евромонетите и обработката на негодни за употреба евромонети (ОВ, L 339/1 от 22 декември 2010 г.).\nПРЕХОДНИ И ЗАКЛЮЧИТЕЛНИ РАЗПОРЕДБИ\n§ 4. \nТози закон отменя Закона за Българската народна банка (обн., ДВ, бр. 46 от 1997 г.; изм., бр. 49 и 153 от 1998 г., бр. 20 и 54 от 1999 г., бр. 109 от 2001 г., бр. 45 от 2002 г., бр. 10 и 39 от 2005 г., бр. 37, 59 и 108 от 2006 г., бр. 52 и 59 от 2007 г., бр. 24, 42 и 44 от 2009 г., бр. 97 и 101 от 2010 г., бр. 48 и 62 от 2015 г., бр. 51 и 59 от 2016 г., бр. 97 и 103 от 2017 г., бр. 7, 20 и 106 от 2018 г., бр. 37 и 83 от 2019 г., бр. 13 и 14 от 2020 г., бр. 12 от 2021 г., бр. 25 и 104 от 2022 г. и бр. 84 от 2023 г.).\n§ 5. \nУправителят и другите членове на управителния съвет на Българската народна банка, избрани, съответно назначени до влизането в сила на този закон, продължават да изпълняват мандата, за който са избрани, съответно назначени.\n§ 6. \n(1) Българската народна банка издава предвидените в този закон наредби до влизането му в сила.\n(2) Издадените от Българската народна банка наредби по прилагането на отменения Закон за Българската народна банка запазват действието си, доколкото не противоречат на този закон или на правото на Европейския съюз.\n§ 7. \nВ случай че при влизане в сила на този закон за служител на Българската народна банка е налице някое от обстоятелствата по чл. 25, ал. 2, служителят е длъжен в 7-дневен срок да уведоми за това работодателя. Служителят е длъжен в едномесечен срок от подаване на уведомлението да предприеме необходимите действия за отстраняване на несъвместимостта по чл. 25, ал. 2, т. 4 – 11 и да представи доказателства за това пред работодателя. Ако служителят не предприеме необходимите действия, включително не уведоми работодателя, трудовото правоотношение може да бъде прекратено без предизвестие от страна на работодателя. В случай че е налице обстоятелство по чл. 25, ал. 2, т. 1 – 3, трудовото правоотношение със служител на Българската народна банка се прекратява без предизвестие от страна на работодателя.\n§ 8. \nВ едномесечен срок, считано от влизането в сила на този закон, членовете на управителния съвет подават декларации за несъвместимост пред съответния орган на назначаване или избор в съответствие с изискванията на този закон. Член на управителния съвет, който е декларирал наличие на несъвместимост, е длъжен в едномесечен срок от подаването на декларацията да предприеме необходимите действия за отстраняване на несъвместимостта и да представи доказателства за това пред органа по избора или назначаването.\n§ 9. \nУправителният съвет на Българската народна банка със свои решения заделя от годишното превишение на приходите над разходите на банката средства в специално учреден фонд „Увеличение на основния капитал на БНБ“ до достигане на размера на основния капитал, посочен в чл. 8, ал. 1.\n§ 10.\n В Закона за защита на класифицираната информация (обн., ДВ, бр. 45 от 2002 г.; попр., бр. 5 от 2003 г.; изм., бр. 31 от 2003 г., бр. 52, 55 и 89 от 2004 г., бр. 17 и 82 от 2006 г., бр. 46, 57, 95 и 109 от 2007 г., бр. 36, 66, 69 и 109 от 2008 г., бр. 35, 42, 82 и 93 от 2009 г., бр. 16 и 88 от 2010 г., бр. 23, 48 и 80 от 2011 г., бр. 44 и 103 от 2012 г., бр. 52 и 70 от 2013 г., бр. 49 и 53 от 2014 г., бр. 14, 61 и 79 от 2015 г., бр. 28 от 2016 г.; Решение № 7 на Конституционния съд от 2016 г. – бр. 49 от 2016 г.; изм., бр. 62, 71 и 81 от 2016 г., бр. 97 и 103 от 2017 г., бр. 7, 17, 44, 77 и 88 от 2018 г., бр. 17 от 2019 г., бр. 60, 69 и 105 от 2020 г., бр. 80 от 2021 г., бр. 62 от 2022 г. и бр. 84 от 2023 г.) в приложение № 1 към чл. 25, раздел II т. 27 се изменя така:\n„27. Информация за производствената технология, както и отделни начини за защита на български лични документи, ценни книжа и други защитавани (от фалшификация) документи, издавани от органите на държавна власт и техните администрации.“\n§ 11.\n В Закона за противодействие на корупцията (ДВ, бр. 84 от 2023 г.) в чл. 98, ал. 1 след думата „Конституцията“ се поставя запетая и съюзът „или“ се заличава, а след думата „банка“ се добавя „или в специален закон“.\n§ 12.\n В Закона за кредитните институции (обн., ДВ, бр. 59 от 2006 г.; изм. бр. 105 от 2006 г., бр. 52, 59 и 109 от 2007 г., бр. 69 от 2008 г., бр. 23, 24, 44, 93 и 95 от 2009 г., бр. 94 и 101 от 2010 г., бр. 77 и 105 от 2011 г., бр. 38 и 44 от 2012 г., бр. 52, 70 и 109 от 2013 г., бр. 22, 27, 35 и 53 от 2014 г., бр. 14, 22, 50, 62 и 94 от 2015 г., бр. 33, 59, 62, 81, 95 и 98 от 2016 г., бр. 63, 97 и 103 от 2017 г., бр. 7, 15, 16, 20, 22, 51, 77, 98 и 106 от 2018 г., бр. 37, 42, 83, 94 и 96 от 2019 г., бр. 11, 13, 14, 18 и 64 от 2020 г., бр. 12 и 21 от 2021 г., бр. 25 и 51 от 2022 г. и бр. 65, 66, 84 и 85 от 2023 г.) в чл. 56а, ал. 12 думите „чл. 43, ал. 2, т. 4“ се заменят с „чл. 46, ал. 2, т. 4“.\n§ 13.\n В Закона за възстановяване и преструктуриране на кредитни институции и инвестиционни посредници (обн., ДВ, бр. 62 от 2015 г.; изм., бр. 59 от 2016 г., бр. 85, 91 и 97 от 2017 г., бр. 15, 20 и 106 от 2018 г., бр. 37 от 2019 г., бр. 12 от 2021 г., бр. 25 от 2022 г. и бр. 8 и 85 от 2023 г.) в чл. 134, ал. 3 думите „чл. 59а“ се заменят с „чл. 56“.\n§ 14.\n Законът влиза в сила от датата, посочена в Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз, и Регламент на Съвета на Европейския съюз, приет в съответствие с чл. 140, параграф 3 от Договора за функционирането на Европейския съюз, с изключение на § 6, ал. 1, § 9 и 11, които влизат в сила от деня на обнародването му.\nЗаконът е приет от 49-ото Народно събрание на 1 февруари 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1159"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165418",
    "meta": [],
    "text": "УКАЗ № 99\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за собствеността и ползването на земеделските земи, приет от 49-ото Народно събрание на 28 март 2024 г.\nИздаден в \nСофия на 8 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за собствеността и ползването на земеделските земи \n(обн., ДВ, бр. 17 от 1991 г.; попр., бр. 20 от 1991 г.; изм., бр. 74 от 1991 г., бр. 18, 28, 46 и 105 от 1992 г., бр. 48 от 1993 г.; Решение № 12 на Конституционния съд от 1993 г. – бр. 64 от 1993 г.; изм., бр. 83 от 1993 г., бр. 80 от 1994 г., бр. 45 и 57 от 1995 г.; Решение № 7 и Решение № 8 на Конституционния съд от 1995 г. – бр. 59 от 1995 г.; изм., бр. 79 от 1996 г.; Решение № 20 на Конституционния съд от 1996 г. – бр. 103 от 1996 г.; изм., бр. 104 от 1996 г.; Решение № 3 на Конституционния съд от 1997 г. – бр. 15 от 1997 г.; изм., бр. 62, 87, 98, 123 и 124 от 1997 г., бр. 36, 59, 88 и 133 от 1998 г., бр. 68 от 1999 г., бр. 34 и 106 от 2000 г., бр. 28, 47 и 99 от 2002 г., бр. 16 от 2003 г., бр. 36 и 38 от 2004 г., бр. 87 от 2005 г., бр. 17 и 30 от 2006 г., бр. 13, 24 и 59 от 2007 г., бр. 36 и 43 от 2008 г., бр. 6, 10, 19, 44, 94 и 99 от 2009 г., бр. 62 от 2010 г., бр. 8 и 39 от 2011 г., бр. 25 и 44 от 2012 г., бр. 15, 16 и 66 от 2013 г., бр. 38, 49 и 98 от 2014 г., бр. 12, 14, 31, 61 и 100 от 2015 г., бр. 61 от 2016 г., бр. 13 и 58 от 2017 г., бр. 42, 55 и 77 от 2018 г., бр. 61 от 2019 г., бр. 79 от 2020 г., бр. 13 от 2021 г., бр. 102 от 2022 г. и бр. 102 от 2023 г.)\n§ 1. \nВ чл. 24а се правят следните изменения и допълнения:\n1. Алинея 1 се изменя така:\n„(1) Земеделски земи от държавния поземлен фонд се отдават под наем или аренда чрез търг на физически лица с постоянен адрес на територията на общината по местонахождение на имотите, обект на търга, на кооперации, регистрирани по Закона за кооперациите, на еднолични търговци и на юридически лица, регистрирани по Закона за търговския регистър и регистъра на юридическите лица с нестопанска цел, със седалище или адрес на управление на територията на общината по местонахождение на имотите, обект на търга, които са собственици или ползватели на животновъдни обекти, находящи се на територията на общината по местонахождение на имотите, обект на търга, или развиват стопанска дейност на територията на общината по местонахождение на имотите, обект на търга, при условия, по ред и цени, определени в правилника за прилагане на закона.“\n2. Създават се ал. 1а – 1д:\n„(1а) Търгът се провежда в две тръжни сесии:\n1. в първата тръжна сесия може да участват лицата по ал. 1, които: \nа) кандидатстват за площи за отглеждане на зеленчуци и за предходните три години имат регистрирано правно основание за ползване на земеделски площи, заети със зеленчуци;\nб) кандидатстват за площи за създаване и/или отглеждане на трайни насаждения и за предходните три години имат регистрирано правно основание за ползване на земеделски площи, заети с трайни насаждения;\nв) кандидатстват за отглеждане на едногодишни полски култури и многогодишни фуражни култури – житни, бобови и техните смеси, за изхранване на животни и които са собственици или ползватели на животновъдни обекти, регистрирани в Интегрираната информационна система на Българската агенция по безопасност на храните (БАБХ), и на селскостопански животни, заявени за подпомагане през предходната година в Интегрираната система за администриране и контрол;\nг) кандидатстват за биологично производство на зеленчуци, трайни насаждения, едногодишни полски култури и многогодишни фуражни култури – житни, бобови и техните смеси, за изхранване на животни и са сертифицирани за биологично производство;\nд) са физически лица или еднолични търговци на възраст до 40 години, които кандидатстват за отглеждане на зеленчуци и трайни насаждения, но нямат регистрирано правно основание за предходните три години за ползване на земеделски площи, заети със зеленчуци и трайни насаждения;\n2. във втората тръжна сесия може да участват лицата по ал. 1 и по т. 1, при наличие на останали свободни площи в същата или в съседна община, независимо от областта, в която се намира.\n(1б) Въз основа на проведената първа тръжна сесия се сключват договори за наем или аренда с лицата, спечелили търга, за площи в размер до одобрените за подпомагане през предходната година, но за не повече от:\n1. 300 дка за отглеждане на зеленчуци;\n2. 300 дка за създаване и/или отглеждане на трайни насаждения;\n3. 300 дка за отглеждане на едногодишни полски култури и многогодишни фуражни култури – житни, бобови и техните смеси, за изхранване на животни, при норма до 8,0 дка за 1 животинска единица;\n4. 300 дка за биологично производство на зеленчуци, трайни насаждения и/или едногодишни полски култури и многогодишни фуражни култури – житни, бобови и техните смеси;\n5. 300 дка в случаите по ал. 1а, т. 1, буква „д“.\n(1в) Въз основа на проведената втора тръжна сесия се сключват договори за наем или аренда с лицата, спечелили търга.\n(1г) Срокът на договора за наем не може да бъде по-кратък от 5 и по-дълъг от 10 стопански години.\n(1д) Лице, сключило договор за наем или аренда, е длъжно да ползва обекта на договора с грижата на добър стопанин съгласно определеното с договора предназначение. При неизпълнение на договорните задължения договорът се прекратява.“\n3. В ал. 2:\nа) в текста преди т. 1 думите „или конкурс“ се заличават;\nб) в т. 6 думите „Българската агенция по безопасност на храните (БАБХ)“ се заменят с „БАБХ“.\n4. В ал. 3 думите „или конкурс“ се заличават.\n5. В ал. 4 след думата „споразумение“ се добавя „в съответното землище“.\n6. В ал. 5 навсякъде думите „или конкурс“ се заличават.\n7. В ал. 6 и 7 думите „или конкурс“ се заличават. \n8. В ал. 8 думите „и конкурсите“ се заличават.\n9. Алинея 9 се отменя.\n§ 2. \nВ чл. 37б, ал. 1, изречение трето след думата „земи“ се добавя „в срок до 30 юни“, а накрая на изречението се добавя „с които ще участват в споразумението“. \n§ 3. \nВ чл. 37в се правят следните изменения и допълнения: \n1. В ал. 2 изречение седмо се изменя така: „Споразумението влиза в сила, когато е подписано от не по-малко от две трети от ползвателите, участващи в процедурата, и при условие че обхваща не по-малко от две трети от площта в съответното землище, определена за създаване на масивите за ползване.“\n2. В ал. 3: \nа) в текста преди т. 1 думите „ал. 1, както и за земите“ се заменят с „ал. 1 и 2, както и за останалата до една трета от земите“;\nб) точка 1 се изменя така:\n„1. ползвателите се разпределят в масив/и, в които преобладава регистрираното им правно основание, пропорционално увеличено с площта на имотите по т. 2;“\nв) в т. 2 след думата „ползвателите“ се добавя „на съответния масив“.\n3. В ал. 5 думите „по реда на Административнопроцесуалния кодекс“ се заменят с „в 14-дневен срок пред районния съд“.\n4. Алинея 15 се изменя така:\n„(15) Земеделски земи, включени в масиви за ползване, които са сертифицирани за биологично производство и/или за тях са одобрени проекти за инвестиции в напоителни системи по Програмата за развитие на селските райони за периода 2014 – 2020 г. и/или по Стратегическия план за развитие на земеделието и селските райони за програмен период 2023 – 2027 г., и/или по Националния план за възстановяване и устойчивост, и/или такива са изградени със собствени средства, се разпределят на съответните лица без промяна на местоположението, когато:\n1. регистрираното им правно основание за имотите преобладава в съответния масив;\n2. са представили по реда на чл. 37б за участие в процедурата имоти с регистрирани правни основания за тях с площ, по-голяма или равна на площта, сертифицирана за биологично производство, и/или са представили по реда на чл. 37б за участие в процедурата имоти с площ, по-голяма или равна на площта, за която са одобрени проекти за инвестиции в напоителни системи;\n3. са заявили желанието си да участват в процедурата за създаване на масиви за ползване по реда на този член.“\n§ 4. \nЧлен 37и се изменя така:\n„Чл. 37и. (1) Пасищата, мерите и ливадите от държавния и общинския поземлен фонд се отдават под наем без търг в случаите по чл. 24а, ал. 2, т. 6 на собственици или ползватели на животновъдни обекти, които отглеждат пасищни селскостопански животни, регистрирани в Интегрираната информационна система на БАБХ, нямат данъчни задължения, както и задължения към Държавен фонд „Земеделие“, държавния поземлен фонд, общинския поземлен фонд и за земите по чл. 37в, ал. 3, т. 2 и по чл. 37ж, ал. 5. Пасищата, мерите и ливадите се разпределят съобразно броя и вида на регистрираните животни.\n(2) Министърът на земеделието и храните съгласува предложените от директорите на областните дирекции „Земеделие“ списъци със свободните пасища, мери и ливади от държавния поземлен фонд, които се отдават под наем по ал. 1. Списъците на имотите се обявяват и публикуват в областната дирекция „Земеделие“, общинските служби по земеделие, общините и кметствата и на интернет страницата на областната дирекция „Земеделие“ и на общината в срок до 1 март.\n(3) Общинският съвет определя с решение свободните пасища, мери и ливади от общинския поземлен фонд за общо и индивидуално ползване. Списъкът на имотите за общо и индивидуално ползване се обявява и публикува в областната дирекция „Земеделие“, общинските служби по земеделие, общините и кметствата и на интернет страницата на областната дирекция „Земеделие“ и на общината в срок до 1 март.\n(4) Пасищата, мерите и ливадите се разпределят между лицата по ал. 1, които имат регистрирани животновъдни обекти в съответното землище в същата или в съседна община, независимо от областта, в която се намира, съобразно броя и вида на регистрираните пасищни селскостопански животни, в зависимост от притежаваните или ползвани на регистрирано правно основание пасища, мери и ливади, но не повече от 15 дка за 1 животинска единица в имоти от първа до седма категория и/или до 30 дка за 1 животинска единица в имоти от осма до десета категория. На лицата, които отглеждат едри и дребни преживни селскостопански животни с предназначение за производство на мляко или месо и животни от местни (автохтонни) породи, и/или биологично сертифицирани едри и дребни преживни селскостопански животни, се разпределят до 20 дка за 1 животинска единица в имоти от първа до седма категория и до 40 дка за 1 животинска единица в имоти от осма до десета категория. \n(5) Лицата по ал. 1 подават заявление до общинската служба по земеделие по местонахождението на животновъдния обект в срок до 10 март. Заявлението е по образец, утвърден от министъра на земеделието и храните, и се отнася за следващата календарна година. Към заявлението лицата прилагат декларация, че не са свързани лица по смисъла на Търговския закон с лица, които не са изплатили задълженията си по чл. 34, ал. 6, по чл. 37в, ал. 7 за земите по чл. 37в, ал. 3, т. 2 и по чл. 37ж, ал. 11 за земите по чл. 37ж, ал. 5 за предходните стопански години, както и задълженията си към държавния и общинския поземлен фонд.\n(6) Българската агенция по безопасност на храните изготвя официална справка, утвърдена със заповед на изпълнителния директор на БАБХ, която се публикува на интернет страницата на агенцията. Справката съдържа информация за всички регистрирани в Интегрираната информационна система към 1 февруари на текущата година:\n1. животновъдни обекти, регистрирани по чл. 137 от Закона за ветеринарномедицинската дейност, в които се отглеждат постоянно или целогодишно пасищни селскостопански животни, с изключение на животновъдни обекти, в които за периода от 15 ноември до 15 март не се отглеждат животни;\n2. собственици или ползватели на регистрирани животновъдни обекти;\n3. пасищни селскостопански животни в животновъдните обекти.\n(7) Разпределянето на пасища, мери и ливади се извършва за всяко землище на територията на общината от комисия, определена със заповед на директора на областната дирекция „Земеделие“, издадена в срок до 20 март. В състава на комисията се включват: кметът на населеното място, съответно кметският наместник или оправомощени от тях длъжностни лица, представител на общинската администрация, представител на общинската служба по земеделие, представител на областната дирекция „Земеделие“ и представител на областната дирекция по безопасност на храните. Председател на комисията е кметът на общината или оправомощено от него длъжностно лице. На заседанието могат да присъстват лицата по ал. 1, както и представител на областна администрация.\n(8) Комисията по ал. 7 въз основа на справката по ал. 6:\n1. извършва проверките по чл. 37м, ал. 1;\n2. съставя списък на допуснатите до участие в разпределението лица, които отговарят на условията по ал. 1, съдържащ и информацията за тях от справката по ал. 6 и регистрираните им договори за ползване на пасища, мери и ливади;\n3. определя необходимата площ при условията на ал. 4 за допуснатите лица в списъка по т. 2 в срок до 20 април;\n4. разпределя едновременно имоти или части от имоти от държавния и общинския поземлен фонд до достигане на нормата по ал. 4 при спазване на следната последователност:\nа) собственици или ползватели на животновъдни обекти, регистрирани в съответното землище, отглеждащи биологично сертифицирани животни и имащи биологично сертифицирани площи;\nб) собственици или ползватели на животновъдни обекти, регистрирани в съответното землище, ползвали съответните имоти по договори с изтекъл срок;\nв) собственици или ползватели на животновъдни обекти, регистрирани в съответното землище;\nг) собственици или ползватели на животновъдни обекти, съседни на имоти от държавния и/или общинския поземлен фонд, независимо от землището, в което се намират имотите;\n5. при недостиг на пасища, мери и ливади от държавния и/или общинския поземлен фонд в землището, в което се намира животновъдният обект, определя с протоколно решение коефициент за редукция на площите, който се прилага спрямо всички лица в землището; при наличие на свободни пасища, мери и ливади в съседно землище в същата или съседна община площите може да се разпределят до достигане на нормата по ал. 4.\n(9) Списъкът по ал. 8, т. 2 се публикува по реда на ал. 2 в срок до 30 март. Промени в списъка могат да се правят в 7-дневен срок от неговото публикуване при промяна на обстоятелствата, както и за отстраняване на допуснати грешки и/или непълноти по инициатива на заинтересованите лица, които прилагат съответните доказателства.\n(10) Комисията по ал. 7 съставя протокол за разпределение на имотите в срок до 20 май, който се обявява и се публикува в областната дирекция „Земеделие“, общинските служби по земеделие, общините и кметствата и на интернет страницата на областната дирекция „Земеделие“ и на общината.\n(11) Протоколът по ал. 10 може да се обжалва относно площта на имотите в 14-дневен срок пред районния съд. Обжалването не спира изпълнението, освен ако съдът разпореди друго.\n(12) Въз основа на протокола по ал. 10, в срок до 20 юни кметът на общината, съответно директорът на областната дирекция „Земеделие“, сключва договор за наем с минимален срок от 5 календарни години, който започва да тече от следващата календарна година. Договорът се сключва след заплащане на по-високата сума между най-високата тръжна цена, на която са сключени договорите за землището за пасища, мери и ливади от държавния и общинския поземлен фонд за годината, и размера на средното годишно рентно плащане за землището в общината за пасища, мери и ливади. Договорите съдържат данните по ал. 1, 4 и 10, вписват се в службата по вписванията и се регистрират в общинската служба по земеделие.\n(13) Останалите свободни пасища, мери и ливади от общинския и държавния поземлен фонд се отдават под наем чрез търг, в който се допускат до участие само собственици или ползватели на животновъдни обекти с пасищни селскостопански животни, регистрирани в Интегрираната информационна система на БАБХ, в същата или в съседна община, независимо от областта, в която се намира. Търговете се провеждат от областната дирекция „Земеделие“ – за земите от държавния поземлен фонд, и от кмета на общината – за земите от общинския поземлен фонд. Договорите се сключват за една календарна година.“\n§ 5. \nЧлен 37м се изменя така:\n„Чл. 37м. (1) Ежегодно, в срок до 20 април, комисията по чл. 37и, ал. 7 извършва проверки за спазване на условията по чл. 37и, ал. 1 и 4 по сключените договори за наем на пасища, мери и ливади от държавния и общинския поземлен фонд. Протоколът от проверката се представя на директора на областната дирекция „Земеделие“ и на кмета на общината.\n(2) Спазването на чл. 37и, ал. 1 и 4 се установява въз основа на справката по чл. 37и, ал. 6. \n(3) Когато при извършването на проверките се установи, че:\n1. в животновъдния обект броят на регистрираните пасищни селскостопански животни е с над 10 на сто по-малък от броя им към 1 февруари на предходната календарна година, договорите се изменят, като площта се определя в съответствие с процентното намаление на броя на животните, преобразувани в животински единици;\n2. в животновъдния обект няма регистрирани пасищни селскостопански животни, договорите за наем се прекратяват от кмета на общината, съответно от директора на областната дирекция „Земеделие“;\n3. е настъпила промяна на условията по чл. 37и, ал. 1, договорите за наем се прекратяват от кмета на общината, съответно от директора на областната дирекция „Земеделие“;\n4. е заличена регистрацията на животновъдния обект в съответното землище, договорите за наем се прекратяват от кмета на общината, съответно от директора на областната дирекция „Земеделие“;\n5. сертификатът за отглежданите съгласно правилата за биологично производство едри преживни селскостопански животни за мляко или месо или дребни преживни селскостопански животни е отнет или изтекъл, договорите за наем се прекратяват от кмета на общината, съответно от директора на областната дирекция „Земеделие“.\n(4) Въз основа на протокола по ал. 1 договорите за наем се изменят или прекратяват в срок до 31 юли. Пасищата, мерите и ливадите, за които е прекратено правото на ползване, се включват в списъците по чл. 37и, ал. 2 и 3 за следващата календарна година.\n(5) Договорите за наем по чл. 37и, ал. 12 не се смятат за правно основание съгласно Закона за подпомагане на земеделските производители, когато при извършване на проверките се установи, че са налице основания за прекратяването им.\n(6) Министърът на земеделието и храните, съответно областните управители, упражняват контрол по изпълнение на разпоредбите на ал. 3 по отношение на пасищата, мерите и ливадите от държавния и общинския поземлен фонд.\n(7) Алинея 3, т. 1, ал. 4 и 5 не се прилагат за част или всички селскостопански пасищни животни, регистрирани в Интегрираната информационна система на БАБХ, които са засегнати от тежко природно бедствие или епизоотии.\n(8) За отглежданите съгласно правилата за биологично производство едри преживни селскостопански животни за мляко или месо или дребни преживни селскостопански животни се извършва и проверка в съответния регистър, а когато такъв не се поддържа, информацията се изисква и получава по служебен път от компетентната администрация.“\n§ 6. \nВ чл. 42 ал. 1 се изменя така:\n„(1) Председателите на комисиите по чл. 37и, ал. 7, които не организират изпълнението на чл. 37м, ал. 1 и не проведат процедурата по чл. 37и, ал. 8, т. 3 и 4, се наказват с глоба от две до четири средномесечни работни заплати за страната.“\n§ 7. \nВ допълнителните разпоредби се правят следните изменения и допълнения:\n1. В § 2в т. 2 се отменя.\n2. В § 2е думите „повече от половината договори, вписани в службата по вписванията и регистрирани“ се заменят с „всички договори, регистрирани“.\n3. В § 2з, т. 3 след думата „коза“ се добавя „над 12-месечна възраст“.\nПреходни и заключителни разпоредби\n§ 8. \n(1) Започналите до влизането в сила на този закон процедури по досегашния чл. 24а се довършват по реда на този закон.\n(2) Започналите до влизането в сила на този закон процедури по досегашния чл. 37и се довършват по досегашния ред, с изключение на досегашния чл. 37и, ал. 13, като за тях се прилагат чл. 37и, ал. 6 и 13 от този закон.\n(3) Член 37и, ал. 8, т. 1 и чл. 37м от този закон се прилагат и за договорите за аренда, сключени по досегашния чл. 37и преди 1 януари 2025 г., до изтичането на срока, за който са сключени или до прекратяването им.\n§ 9. \nВ Закона за опазване на земеделските земи (обн., ДВ, бр. 35 от 1996 г.; изм., бр. 14 и 26 от 2000 г., бр. 28 от 2001 г., бр. 112 от 2003 г., бр. 18, 29 и 30 от 2006 г., бр. 13 и 64 от 2007 г., бр. 36 и 43 от 2008 г., бр. 10 и 103 от 2009 г., бр. 87 от 2010 г., бр. 19 и 39 от 2011 г., бр. 22, 38 и 91 от 2012 г., бр. 27 и 66 от 2013 г., бр. 98 от 2014 г., бр. 14, 61 и 100 от 2015 г., бр. 61 от 2016 г., бр. 58 и 96 от 2017 г., бр. 17, 77 и 83 от 2018 г., бр. 21 от 2021 г., бр. 102 от 2022 г., бр. 86, 102 и 106 от 2023 г. и бр. 16 от 2024 г.) в чл. 24б, ал. 1 се създава изречение второ: „За земеделските земи от общинския поземлен фонд с начин на трайно ползване пасища, мери и ливади изречение първо се прилага, когато за тях през последните три години са проведени процедури при условията и по реда на чл. 37и от Закона за собствеността и ползването на земеделските земи и не са сключени договори за наем.“\n§ 10.\n Започналите до влизането в сила на този закон процедури по чл. 24б от Закона за опазване на земеделските земи се довършват по досегашния ред. За започнали се считат процедурите, за които към деня на обнародването на този закон в „Държавен вестник“ има влязло в сила решение по чл. 25, ал. 5 от Закона за собствеността и ползването на земеделските земи и/или одобрен подробен устройствен план, предвиждащ изграждане на обект за производство на енергия от възобновяеми източници.\n§ 11.\n Законът влиза в сила от 1 януари 2025 г., с изключение на § 1, 3, § 4 относно чл. 37и, ал. 6 и 13, § 8, 9 и 10, които влизат в сила от деня на обнародването му в „Държавен вестник“.\nЗаконът е приет от 49-ото Народно събрание на 28 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2407"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165421",
    "meta": [],
    "text": "УКАЗ № 98\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за администрацията, приет от 49-ото Народно събрание на 28 март 2024 г.\nИздаден в \nСофия на 8 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза допълнение на Закона за администрацията \n(обн., ДВ, бр. 130 от 1998 г.; Решение № 2 на Конституционния съд от 1999 г. – бр. 8 от 1999 г.; изм., бр. 67 от 1999 г., бр. 64 и 81 от 2000 г., бр. 99 от 2001 г.; попр., бр. 101 от 2001 г.; изм., бр. 95 от 2003 г., бр. 19 от 2005 г., бр. 24, 30, 69 и 102 от 2006 г., бр. 46 и 78 от 2007 г., бр. 43 и 94 от 2008 г., бр. 35 и 42 от 2009 г., бр. 24 и 97 от 2010 г., бр. 69 от 2011 г., бр. 15 и 82 от 2012 г., бр. 15 и 17 от 2013 г., бр. 19 и 27 от 2014 г., бр. 60 и 96 от 2015 г., бр. 50, 57 и 98 от 2016 г., бр. 85 и 103 от 2017 г., бр. 7 от 2018 г., бр. 21 от 2020 г. и бр. 53, 80, 84 и 88 от 2023 г.)\nПараграф единствен.\n В § 16 от преходните и заключителните разпоредби на Закона за изменение и допълнение на Закона за администрацията (обн., ДВ, бр. 15 от 2012 г.; изм., бр. 96 от 2015 г., бр. 57 и 98 от 2016 г., бр. 85 от 2017 г., бр. 80 от 2018 г. и бр. 88 от 2023 г.) се създава ал. 10:\n„(10) Алинеи 1 и 2 не се прилагат при увеличаване на числеността на персонала на Министерството на вътрешните работи, когато увеличаването е свързано с числеността на държавните служители със статут по Закона за Министерството на вътрешните работи за нуждите на контрола по границите, при засилен миграционен натиск или за обезпечаване на основните дейности по чл. 6, ал. 1, т. 1 – 4 от Закона за Министерството на вътрешните работи.“\nЗаконът е приет от 49-ото Народно събрание на 28 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2409"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165422",
    "meta": [],
    "text": "УКАЗ № 97\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за Министерството на вътрешните работи, приет от 49-ото Народно събрание на 28 март 2024 г.\nИздаден в \nСофия на 8 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза допълнение на Закона за Министерството на вътрешните работи \n(обн., ДВ, бр. 53 от 2014 г.; изм., бр. 98 и 107 от 2014 г., бр. 14, 24, 56 и 61 от 2015 г., бр. 81, 97, 98 и 103 от 2016 г., бр. 13 от 2017 г.; Решение № 4 на Конституционния съд от 2017 г. – бр. 26 от 2017 г.; изм., бр. 58, 97 и 103 от 2017 г., бр. 7, 10 от 2018 г.; Решение № 10 на Конституционния съд от 2018 г. – бр. 48 от 2018 г.; изм., бр. 55 и 77 от 2018 г., бр. 7, 17, 34 и 58 от 2019 г., бр. 60 и 85 от 2020 г., бр. 20 от 2021 г., бр. 22, 56 и 62 от 2022 г., бр. 48, 67 и 84 от 2023 г. и бр. 18 и 19 от 2024 г.)\nПараграф единствен.\n В чл. 14 се създава ал. 5:\n„(5) Министерството на вътрешните работи осъществява охрана и на териториалните поделения на Държавна агенция за бежанците при Министерския съвет.“\nЗаконът е приет от 49-ото Народно събрание на 28 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2408"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165166",
    "meta": [],
    "text": "УКАЗ № 92\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението на участващите съдружници към Фонда на НАТО за иновации, приет от 49-ото Народно събрание на 22 март 2024 г.\nИздаден в София на 1 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Споразумението на участващите съдружници към Фонда на НАТО за иновации\nЧлен единствен.\n Ратифицира Споразумението на участващите съдружници към Фонда на НАТО за иновации, подписано за Република България във Великото херцогство Люксембург на 27 юли 2023 г.\nЗаконът е приет от 49-ото Народно събрание на 22 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2266"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165420",
    "meta": [],
    "text": "УКАЗ № 91\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между правителството на Република България и правителството на Съединените американски щати за сътрудничество по Проекта за изграждане на ядрена мощност на площадката на АЕЦ „Козлодуй“ и Ядрената програма за граждански цели на Република България, подписано в София на 12 февруари 2024 г., приет от 49-ото Народно събрание на 22 март 2024 г.\nИздаден в София на 1 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Споразумението между правителството на Република България и правителството на Съединените американски щати за сътрудничество по Проекта за изграждане на ядрена мощност на площадката на АЕЦ „Козлодуй“ и Ядрената програма за граждански цели на Република България, подписано в София на 12 февруари 2024 г.\nЧлен единствен.\n Ратифицира Споразумението между правителството на Република България и правителството на Съединените американски щати за сътрудничество по Проекта за изграждане на ядрена мощност на площадката на АЕЦ „Козлодуй“ и Ядрената програма за граждански цели на Република България, подписано в София на 12 февруари 2024 г.\nЗаконът е приет от 49-ото Народно събрание на 22 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2265"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165031",
    "meta": [],
    "text": "УКАЗ № 84\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за признаване на професионални квалификации, приет от 49-ото Народно събрание на 20 март 2024 г.\nИздаден в \nСофия на 27 март 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за признаване на професионални квалификации \n(обн., ДВ, бр. 13 от 2008 г.; изм., бр. 41 и 74 от 2009 г., бр. 98 от 2010 г., бр. 8, 9, 43 и 61 от 2011 г., бр. 68 от 2013 г., бр. 21 от 2014 г., бр. 80 от 2015 г., бр. 27 и 59 от 2016 г., бр. 85 от 2017 г., бр. 91 от 2018 г., бр. 17 от 2019 г., бр. 17 от 2020 г. и бр. 21 от 2021 г.)\n§ 1. \nВ чл. 23а се правят следните изменения и допълнения:\n1. В ал. 1 думите „органът по признаване извършва“ се заменят с „или една от формите на нейното упражняване, включително използването на професионално звание и разрешените професионални дейности, в процеса на изработване на проекта на акт, съставителят на проекта на акта извършва по обективен и независим начин“.\n2. Алинея 5 се изменя така:\n„(5) Когато органът по признаване не е съставител на проекта на акта, с който се ограничава упражняването или достъпът до регулирана професия, съставителят на проекта на акт съгласува оценката на пропорционалността със съответния орган по признаване.“\n3. Алинея 6 се изменя така:\n„(6) Оценка на пропорционалността се извършва и за действащи разпоредби в законов, подзаконов или административен акт, с които се ограничава упражняването или достъпът до регулирана професия, ако се окаже необходимо те да бъдат преразгледани с оглед на преследваната към момента на приемането им цел, последиците от нея, оценени след приемането им, както и постоянното развитие в областта на регулираната професия след приемането на разпоредбите.“\n4. Създава се нова ал. 7:\n„(7) В случаите по ал. 6 оценката на пропорционалността се извършва от органа по признаване, в чиято компетентност е изпълнението на акта, съдържащ съответните разпоредби.“\n5. Досегашната ал. 7 става ал. 8.\n§ 2. \nВ чл. 23б думите „органът по признаване“ се заменят със „съставителят на проекта на акта“.\n§ 3. \nВ чл. 23в се правят следните изменения:\n1. В ал. 1 думите „Органът по признаване“ се заменят със „Съставителят на проекта на акта“.\n2. В ал. 2 думите „Органът по признаване“ се заменят със „Съставителят на проекта на акта“.\n§ 4. \nВ чл. 23г се правят следните изменения:\n1. В ал. 1 думите „Органът по признаване“ се заменят със „Съставителят на проекта на акта“.\n2. В ал. 2 в текста преди т. 1 думите „органът по признаване“ се заменят със „съставителят на проекта на акта“.\n3. В ал. 3 в текста преди т. 1 думите „Органът по признаване“ се заменят със „Съставителят на проекта на акта“.\n4. В ал. 4 думите „органът по признаване“ се заменят със „съставителят на проекта на акта“.\n5. В ал. 5 в текста преди т. 1 думите „органът по признаване“ се заменят със „съставителят на проекта на акта“.\n6. В ал. 6 в текста преди т. 1 думите „органът по признаване“ се заменят със „съставителят на проекта на акта“.\n7. В ал. 8 думите „органът по признаване“ се заменят със „съставителят на проекта на акта“.\n§ 5. \nВ чл. 23д се правят следните изменения:\n1. В ал. 1 думите „Органът по признаване“ се заменят със „Съставителят на проекта на акта“.\n2. Алинея 2 се изменя така:\n„(2) Съставителят на проекта на акта осигурява по подходящ начин участието на всички съответни заинтересовани страни и им предоставя възможност да изразят своите мнения. Съставителят на проекта на акта провежда обществени консултации в съответствие със Закона за нормативните актове, Административнопроцесуалния кодекс и другите приложими закони.“\n§ 6. \nВ § 1 от допълнителните разпоредби се създава т. 27:\n„27. „Подходящ начин“ по смисъла на чл. 23д включва публикуването на информация на интернет страницата на съставителя на проекта на акт, нейното разпространение в медиите, изпращането на проекта на акт до организации на заинтересованите лица, както и всички други средства, достъпни за обществеността.“\n§ 7. \nВ § 4 от допълнителните разпоредби се създават ал. 6 – 8:\n„(6) Националният център за информация и документация към министъра на образованието и науката води и поддържа Регистър на издадените удостоверения, свързани с придобита професионална квалификация по професия, която не е регулирана на територията на Република България, необходими за достъп или за упражняване на регулирана професия на територията на друга държава членка, и на отказите за издаването им.\n(7) Съдържанието, условията и редът за водене на регистъра по ал. 6 се определят с наредбата по ал. 1.\n(8) Националният център за информация и документация получава безвъзмездно по служебен път чрез средата за междурегистров обмен, поддържана от министъра на електронното управление, данни за физическите лица по чл. 25 от Закона за гражданската регистрация, поддържани от Главна дирекция „Гражданска регистрация и административно обслужване“ в Министерството на регионалното развитие и благоустройството, в обхват, необходим за воденето и поддържането на регистъра по ал. 6.“\nДопълнителна разпоредба\n§ 8. \nТози закон въвежда изисквания на Директива (ЕС) 2018/958 на Европейския парламент и на Съвета от 28 юни 2018 г. относно проверката за пропорционалност преди приемането на ново регулиране на професии (ОВ, L 173/25 от 9 юли 2018 г.).\nЗаконът е приет от 49-ото Народно събрание на 20 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2253"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165356",
    "meta": [],
    "text": "УКАЗ № 85\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за ограничаване изменението на климата, приет от 49-ото Народно събрание на 20 март 2024 г.\nИздаден в \nСофия на 27 март 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за ограничаване изменението на климата \n(обн., ДВ, бр. 22 от 2014 г.; изм., бр. 14, 17, 41 и 56 от 2015 г., бр. 47 от 2016 г., бр. 12, 58 и 85 от 2017 г., бр. 7 и 15 от 2018 г., бр. 25 от 2020 г., бр. 19 от 2021 г., бр. 102 от 2022 г., бр. 84, 96 и 102 от 2023 г. и бр. 16 от 2024 г.)\n§ 1. \nВ чл. 1 се създава т. 11:\n„11. функционирането на Механизъм за корекция на въглеродните емисии по границите (МКВЕГ) по Регламент (ЕС) 2023/956 на Европейския парламент и на Съвета от 10 май 2023 г. за създаване на механизъм за корекция на въглеродните емисии по границите (ОВ, L 130/52 от 16 май 2023 г.), наричан по-нататък „Регламент (ЕС) 2023/956“.“\n§ 2. \nВ чл. 7 се правят следните изменения и допълнения:\n1. Създава се нова т. 7:\n„7. изпълнява функциите на компетентен орган по МКВЕГ и администрира регистъра на МКВЕГ по Регламент (ЕС) 2023/956;“.\n2. Досегашната т. 7 става т. 8.\n§ 3. \nВ глава пета се създава раздел IIIa с чл. 70а – 70в:\n„Раздел IIIa\nМеханизъм за корекция на въглеродните емисии по границите\nЧл. 70а. (1) Вносът на стоки, обхванат от МКВЕГ, на територията на Република България се осъществява в съответствие с Регламент (ЕС) 2023/956.\n(2) За получаване на статус на одобрен декларатор по МКВЕГ вносителят или косвеният митнически представител по смисъла на чл. 18 от Регламент (ЕС) № 952/2013 на Европейския парламент и на Съвета от 9 октомври 2013 г. за създаване на Митнически кодекс на Съюза (ОВ, L 269/1 от 10 октомври 2013 г.) подава чрез регистъра на МКВЕГ заявление до изпълнителния директор на ИАОС по реда на чл. 5 от Регламент (ЕС) 2023/956.\n(3) Изпълнителният директор на ИАОС в срок 14 дни от получаването одобрява заявлението по ал. 2 при условията на чл. 17, параграф 1 от Регламент (ЕС) 2023/956. Решението за одобрение съдържа информацията по чл. 17, параграф 4 от Регламент (ЕС) 2023/956 и се вписва в регистъра по МКВЕГ.\n(4) Изпълнителният директор на ИАОС определя с решението за одобрение по ал. 3 размера на обезпечение под формата на банкова гаранция, дължимо в случаите и при условията на чл. 17, параграф 5 от Регламент (ЕС) 2023/956.\n(5) Изпълнителният директор на ИАОС отнема с решение статуса на одобрен декларатор по реда и при наличие на условията по чл. 17, параграф 8 от Регламент (ЕС) 2023/956.\n(6) Решението за отнемане по ал. 5 подлежи на обжалване по реда на Административнопроцесуалния кодекс. Обжалването на решението не спира неговото изпълнение.\nЧл. 70б. (1) Всеки одобрен декларатор по МКВЕГ в сроковете по чл. 6, параграф 1 от Регламент (ЕС) 2023/956:\n1. подава чрез регистъра на МКВЕГ до изпълнителния директор на ИАОС декларация по МКВЕГ за предходната календарна година при условията и по реда на чл. 6 от Регламент (ЕС) 2023/956; общите съпътстващи емисии, които се обявяват в декларацията по МКВЕГ, се верифицират съгласно наредбата по чл. 5, т. 2 и Регламент (ЕС) 2018/2067;\n2. връща чрез регистъра на МКВЕГ определен брой сертификати по МКВЕГ по реда на чл. 22 от Регламент (ЕС) 2023/956.\n(2) Одобреният декларатор по МКВЕГ в края на всяко тримесечие поддържа по партидата си в регистъра на МКВЕГ сертификати по МКВЕГ, съответстващи на най-малко 80 на сто от съпътстващите емисии, определени в съответствие с приложение IV от Регламент (ЕС) 2023/956, за всички стоки, които е внесъл от началото на календарната година.\n(3) Изпълнителният директор на ИАОС може да направи преглед на декларациите по МКВЕГ при условията и по реда на чл. 19 от Регламент (ЕС) 2023/956. При констатирани несъответствия в декларацията по ал. 1, т. 1 или недостатъчен брой върнати сертификати по ал. 1, т. 2 изпълнителният директор на ИАОС се произнася с решение по реда на чл. 19, параграф 5 от Регламент (ЕС) 2023/956, което подлежи на обжалване по реда на Административнопроцесуалния кодекс.\nЧл. 70в. (1) Продажбата на сертификати по МКВЕГ се осъществява на обща централна платформа на одобрени декларатори по МКВЕГ по реда на чл. 20 от Регламент (ЕС) 2023/956.\n(2) Обратното изкупуване и отмяната на сертификати по МКВЕГ се извършва при условията и по реда на чл. 23 и 24 от Регламент (ЕС) 2023/956.\n(3) Графикът, управлението и други аспекти, свързани с управлението на продажбата и обратното изкупуване на сертификати по МКВЕГ, се уреждат с делегиран акт на Европейската комисия.“\n§ 4. \nСъздава се чл. 81а:\n„Чл. 81а. (1) За неизпълнение на изискванията на чл. 70б, ал. 1, т. 2 на одобрения декларатор по МКВЕГ се налага имуществена санкция, като за всеки тон еквивалент въглероден диоксид, за който операторът не е върнал сертификат, имуществената санкция е в размер на 200 лв., умножено по съотношението на европейския индекс на потребителските цени за годината на вноса на стоките, публикувани на интернет страницата на Евростат.\n(2) На лице, което не е одобрен декларатор по МКВЕГ, което внася стоки на територията на Република България в нарушение на чл. 26, параграф 2 от Регламент (ЕС) 2023/956, се налага имуществена санкция, като за всеки сертификат по МКВЕГ, който лицето не е върнало, имуществената санкция е в размер от три до пет пъти размера на имуществената санкция по ал. 1, приложима през годината на въвеждане на стоките.“\n§ 5. \nСъздава се чл. 81б:\n„Чл. 81б. За неизпълнение на задължение по чл. 35, параграф 1 или 4 от Регламент (ЕС) 2023/956 на вносителя или на косвения митнически представител се налага имуществена санкция в размер от 10 000 до 30 000 лв.“\n§ 6. \nВ допълнителните разпоредби се правят следните допълнения:\n1. В § 1 се създават т. 65 – 68:\n„65. „Вносител“ е понятие по смисъла на чл. 3, т. 15 от Регламент (ЕС) 2023/956;\n66. „Митнически декларатор“ е понятие по смисъла на чл. 3, т. 16 от Регламент (ЕС) 2023/956;\n67. „Одобрен декларатор по МКВЕГ“ е понятие по смисъла на чл. 3, т. 17 от Регламент (ЕС) 2023/956;\n68. „Сертификат по МКВЕГ“ е понятие по смисъла на чл. 3, т. 24 от Регламент (ЕС) 2023/956.“\n2. В § 2, ал. 2 се създава т. 17:\n„17. Регламент (ЕС) 2023/956 на Европейския парламент и на Съвета от 10 май 2023 г. за създаване на механизъм за корекция на въглеродните емисии по границите.“\nПреходни и заключителни разпоредби\n§ 7. \n(1) За периода от 1 октомври 2023 г. до 31 декември 2025 г. вносителите или техните косвени митнически представители докладват вноса на територията на Република България на стоките по чл. 2 от Регламент (ЕС) 2023/956 при условията и по реда на чл. 32 – 35 от същия регламент. \n(2) В случаите, когато докладът за МКВЕГ е непълен или неточен, изпълнителният директор на ИАОС започва процедура за корекция по реда на чл. 35, параграфи 4 – 6 от Регламент (ЕС) 2023/956.\n(3) Докладването по ал. 1 се осъществява при условията и по реда на Регламент за изпълнение (ЕС) 2023/1773 на Комисията от 17 август 2023 г. за определяне на правилата за прилагане на Регламент (ЕС) 2023/956 на Европейския парламент и на Съвета по отношение на задълженията за докладване за целите на механизма за корекция на въглеродните емисии на границите по време на преходния период (OB, L 228/94 от 15 септември 2023 г.).\n§ 8. \nЗаконът влиза в сила от деня на обнародването му в „Държавен вестник“, с изключение на § 3 относно чл. 70а, ал. 2, 3, 4, 5 и 6, който влиза в сила от 31 декември 2024 г., и § 3 относно чл. 70б и 70в и § 4, които влизат в сила от 1 януари 2026 г.\nЗаконът е приет от 49-ото Народно събрание на 20 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2254"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165216",
    "meta": [],
    "text": "УКАЗ № 81\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Кодекса на труда, приет от 49-ото Народно събрание на 14 март 2024 г.\nИздаден в София на 25 март 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Кодекса на труда \n(обн., ДВ, бр. 26 и 27 от 1986 г.; изм., бр. 6 от 1988 г., бр. 21, 30 и 94 от 1990 г., бр. 27, 32 и 104 от 1991 г., бр. 23, 26, 88 и 100 от 1992 г.; Решение № 12 на Конституционния съд от 1995 г. – бр. 69 от 1995 г.; изм., бр. 87 от 1995 г., бр. 2, 12 и 28 от 1996 г., бр. 124 от 1997 г., бр. 22 от 1998 г.; Решение № 11 на Конституционния съд от 1998 г. – бр. 52 от 1998 г.; изм., бр. 56, 83, 108 и 133 от 1998 г., бр. 51, 67 и 110 от 1999 г., бр. 25 от 2001 г., бр. 1, 105 и 120 от 2002 г., бр. 18, 86 и 95 от 2003 г., бр. 52 от 2004 г., бр. 19, 27, 46, 76, 83 и 105 от 2005 г., бр. 24, 30, 48, 57, 68, 75, 102 и 105 от 2006 г., бр. 40, 46, 59, 64 и 104 от 2007 г., бр. 43, 94, 108 и 109 от 2008 г., бр. 35, 41 и 103 от 2009 г., бр. 15, 46, 58 и 77 от 2010 г.; Решение № 12 на Конституционния съд от 2010 г. – бр. 91 от 2010 г.; изм., бр. 100 и 101 от 2010 г., бр. 18, 33, 61 и 82 от 2011 г., бр. 7, 15, 20 и 38 от 2012 г.; Решение № 7 на Конституционния съд от 2012 г. – бр. 49 от 2012 г.; изм., бр. 77 и 82 от 2012 г., бр. 15 и 104 от 2013 г., бр. 1, 27 и 61 от 2014 г., бр. 54, 61, 79 и 98 от 2015 г., бр. 8, 57, 59, 98 и 105 от 2016 г., бр. 85, 86, 96 и 102 от 2017 г., бр. 7, 15, 30, 42, 59, 77, 91 и 92 от 2018 г., бр. 79 от 2019 г., бр. 13, 28, 44, 64, 104, 107 и 109 от 2020 г., бр. 25, 51, 58, 62 и 104 от 2022 г. и бр. 11, 14, 66, 84, 85 и 106 от 2023 г.)\n§ 1. \nВ чл. 107з се правят следните изменения и допълнения:\n1. В ал. 7 думите „Конкретният характер“ се заменят с „Мястото и характерът“.\n2. Създава се нова ал. 8:\n„(8) С трудовия договор по ал. 7 може да се уговаря повече от едно място на работа. Работодателят може да промени мястото на работа за не повече от 30 работни дни годишно по писмено искане на работника или служителя при условия и по ред, определени с трудовия договор и/или с вътрешни актове на предприятието.“\n3. Досегашната ал. 8 става ал. 9 и в нея в текста преди т. 1 думите „могат да“ се заличават и думите „да се определят“ се заменят със „се определят“. \n4. Създават се ал. 10, 11 и 12:\n„(10) Когато възлагането и отчитането на работата от разстояние е чрез информационна система, работодателят осигурява на работника или служителя писмена информация за вида и обема на свързаните с работата данни, които се събират, обработват и съхраняват в нея.\n(11) Когато се използва информационна система за алгоритмично управление на работата от разстояние, работодателят осигурява на работника или служителя писмена информация относно начина на вземане на решенията.\n(12) По писмено искане на работника или служителя работодателят или определено от него длъжностно лице е длъжен да провери решението на системата за алгоритмично управление и да уведоми работника или служителя за окончателното решение.“ \n§ 2. \nВ чл. 107и се правят следните изменения и допълнения:\n1. В ал. 1 думите „в дома си или избраното от него друго помещение извън предприятието определено пространство за работно място“ се заменят с „работно място извън предприятието за извършване на работа от разстояние към датата на възникване или изменение на трудовото правоотношение“.\n2. В ал. 3:\nа) създава се нова т. 6:\n„6. Информация за минималните изисквания за безопасност и опазване на здравето към работното помещение, където се извършва работа от разстояние;“ \nб) досегашните т. 6, 7 и 8 стават съответно т. 7, 8 и 9. \n§ 3. \nВ чл. 107к се правят следните изменения и допълнения:\n1. Създава се нова ал. 2:\n„(2) Работникът или служителят, който извършва работа от разстояние, е длъжен да предостави на работодателя писмена информация за характеристиките на осигуреното от него работно място за извършване на работа от разстояние.“\n2. Досегашната ал. 2 става ал. 3 и се изменя така:\n„(3) Работодателят е длъжен да предприема мерки, за да гарантира към датата на възникване или изменение на трудовото правоотношение, че работните места за извършване на работа от разстояние отговарят на минималните изисквания за здравословни и безопасни условия на труд, определени в Закона за здравословни и безопасни условия на труд и в актовете по прилагането му.“\n3. Досегашните ал. 3 и 4 стават съответно ал. 4 и 5.\n4. Създава се нова ал. 6:\n„(6) Работникът или служителят, който извършва работа от разстояние, е длъжен незабавно да уведоми работодателя, непосредствения ръководител или друго упълномощено лице за всяка злополука на работното място по предварително уговорени ред и начин.“\n5. Досегашните ал. 5 и 6 стават съответно ал. 7 и 8.\n§ 4. \nВ чл. 107л се правят следните изменения и допълнения:\n1. В ал. 1 т. 3 се отменя.\n2. В ал. 3 думите „и неговите търговски партньори са в комуникационна връзка“ се заменят с „е в комуникационна връзка с трети лица“. \n3. Създава се нова ал. 6:\n„(6) Действително отработеното време може да се отчита и чрез автоматизирана система за отчитане на работното време. Работодателят е длъжен при поискване да предостави на работника или служителя, който извършва работа от разстояние, достъп до данните в системата за отработеното от него работно време.“\n4. Досегашната ал. 6 става ал. 7.\n§ 5. \nВ глава седма, раздел III се създава чл. 154б:\n„Право на непрекъсната почивка\nЧл. 154б. Работникът или служителят не е длъжен да отговаря на инициирана от работодателя комуникация по време на междудневната и седмичната почивка, освен когато в индивидуалния и/или в колективния трудов договор са уговорени условия, при които това е допустимо.“\n§ 6. \nВ чл. 201 ал. 2 се изменя така:\n„(2) Отговорността на работодателя може да се намали, когато:\n1. пострадалият е допринесъл за трудовата злополука, като е допуснал груба небрежност;\n2. при работа от разстояние пострадалият не е спазил предписаните му правила и норми за здравословни и безопасни условия на труд.“\n§ 7. \nВ чл. 245 се създава ал. 3:\n„(3) Когато работодателят е пряк подизпълнител на договор за предоставяне на услуги, изпълнителят по договора отговаря солидарно за гарантиране изплащането на трудовото възнаграждение на работниците или служителите. Отговорността на изпълнителя се ограничава до правата на работника или служителя, произтичащи от договорните отношения между изпълнителя и работодателя. Изпълнителят не носи отговорност, когато е изпълнил или изпълнява точно и добросъвестно задълженията си по договора с работодателя.“\n§ 8. \nВ чл. 357 се правят следните изменения и допълнения:\n1. В ал. 4 изречения второ и трето се заличават.\n2. Създава се ал. 5:\n„(5) Трудови са и споровете между работника или служителя и изпълнителя, на който работодателят е пряк изпълнител, относно гарантиране на изплащането на трудовото възнаграждение по чл. 245, ал. 3.“\n§ 9. \nВ § 1 от допълнителните разпоредби се правят следните изменения и допълнения:\n1. В т. 4 думите „домът на работника или служителя или друго помещение по негов избор извън предприятието“ се заменят с „място в помещение в дома на работника или служителя или в друго помещение по негов избор извън предприятието, където се извършва работата“.\n2. Създават се т. 24 и 25:\n„24. „Информационна система за алгоритмично управление“ е система за вземане на автоматизирани решения при възлагането, отчитането и контрола на работата на работниците и служителите.\n25. „Автоматизирана система за отчитане на работното време“ е система за автоматично записване и съхранение на информация с цел отчитане на отработеното време на работниците и служителите.“\nЗаключителни разпоредби\n§ 10.\n В Закона за здравословни и безопасни условия на труд (обн., ДВ, бр. 124 от 1997 г.; изм., бр. 86 от 1999 г., бр. 64 и 92 от 2000 г., бр. 25 и 111 от 2001 г., бр. 18 и 114 от 2003 г., бр. 70 от 2004 г., бр. 76 от 2005 г., бр. 33, 48, 102 и 105 от 2006 г., бр. 40 от 2007 г., бр. 102 и 108 от 2008 г., бр. 93 от 2009 г., бр. 12, 58, 88 и 98 от 2010 г., бр. 60 от 2011 г., бр. 7 от 2012 г., бр. 15 от 2013 г., бр. 27 от 2014 г., бр. 79 от 2015 г., бр. 97 от 2017 г. и бр. 100 от 2022 г.) се правят следните допълнения:\n1. В чл. 16, ал. 2 след думата „включително“ се добавя „при работа от разстояние“.\n2. В чл. 19, ал. 2 след думите „предоставя на“ се добавя „работещите, които извършват работа от разстояние, както и на“.\n3. В чл. 26, ал. 2, т. 1 в текста преди буква „а“ след думите „както и на“ се добавя „работещите, които извършват работа от разстояние“. \n§ 11.\n В Кодекса за социално осигуряване (обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г. и бр. 2 и 16 от 2024 г.) в чл. 9а, ал. 1 в текста преди т. 1 и ал. 2 думите „ал. 3“ се заменят с „ал. 4“.\nЗаконът е приет от 49-ото Народно събрание на 14 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2084"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165326",
    "meta": [],
    "text": "УКАЗ № 70\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за насърчаване на заетостта, приет от 49-ото Народно събрание на 14 март 2024 г.\nИздаден в \nСофия на 19 март 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за насърчаване на заетостта \n(обн., ДВ, бр. 112 от 2001 г.; изм., бр. 54 и 120 от 2002 г., бр. 26, 86 и 114 от 2003 г., бр. 52 и 81 от 2004 г., бр. 27 и 38 от 2005 г., бр. 18, 30, 33 и 48 от 2006 г., бр. 46 от 2007 г., бр. 26, 89 и 109 от 2008 г., бр. 10, 32, 41 и 74 от 2009 г., бр. 49, 59, 85 и 100 от 2010 г., бр. 9 и 43 от 2011 г., бр. 7 от 2012 г., бр. 15, 68 и 70 от 2013 г., бр. 54 и 61 от 2014 г., бр. 54, 79, 101 и 102 от 2015 г., бр. 33, 59 и 88 от 2016 г., бр. 97 и 103 от 2017 г., бр. 24 и 91 от 2018 г., бр. 17, 24 и 101 от 2019 г., бр. 21 от 2020 г., бр. 21 от 2021 г., бр. 41 от 2022 г. и бр. 82 от 2023 г.)\n§ 1. \nСъздава се глава пета „а“ с чл. 25а, 25б и 25в:\n„Глава пета „а“\nЕДИНЕН ЕЛЕКТРОНЕН ЦЕНТРАЛИЗИРАН \nРЕГИСТЪР\nЧл. 25а. (1) Агенцията по заетостта води и поддържа единен електронен централизиран регистър на физическите и юридическите лица, осъществяващи посредническа дейност и/или осигуряващи временна работа.\n(2) В регистъра по ал. 1 се вписват данни, обстоятелства и документи за:\n1. лицата по чл. 27, ал. 2, т. 2;\n2. лицата по чл. 27, ал. 2, т. 3;\n3. предприятията, които осигуряват временна работа.\n(3) За лицата по ал. 2 се вписват всички подадени от тях заявления, уведомления и други документи, както и всички актове и уведомления, издадени от административен орган.\n(4) Регистърът съдържа публична част, достъпът до която е безплатен. \n(5) Редът за вписване, заличаване и удостоверяване на обстоятелства и съдържанието на публичната част на регистъра се определя в наредбата по чл. 28, ал. 8 – за лицата по чл. 27, ал. 2, т. 2 и 3, и в глава осма „а“ – за предприятията, които осигуряват временна работа.\nЧл. 25б. (1) Чрез информационната система, с която се води регистърът по чл. 25а, ал. 1, Агенцията по заетостта предоставя възможност за осъществяване по електронен път на най-малко следното:\n1. подаване на заявления за регистрация и приложенията към тях от лицата по чл. 27, ал. 2, т. 2 и от предприятията, които осигуряват временна работа;\n2. подаване на уведомление от лицата по чл. 27, ал. 2, т. 3;\n3. изпращане на уведомления от административния орган до лицата по чл. 27, ал. 2, т. 2, съответно до предприятията, които осигуряват временна работа, когато е необходимо да бъдат отстранени несъответствия в съответните заявления и/или в приложенията към тях;\n4. подаване на уведомления от лицата по чл. 27, ал. 2, т. 2 и от предприятията, които осигуряват временна работа, при промяна в декларираните и подлежащи на вписване в регистъра данни;\n5. издаване на удостоверения на лицата по чл. 27, ал. 2, т. 2 и на предприятията, които осигуряват временна работа;\n6. подаване на заявления за изменение или допълнение на вида на предоставяните посреднически услуги от лицата по чл. 27, ал. 2, т. 2;\n7. подаване на документи по чл. 74л, ал. 5 от предприятията, които осигуряват временна работа;\n8. подаване на уведомления от лицата по чл. 27, ал. 2, т. 2, когато за определен период няма да извършват посредническа дейност по наемане на работа;\n9. подаване на уведомления за прекратяване на дейността по инициатива на лицата по чл. 27, ал. 2, т. 2;\n10. подаване на уведомления за прекратяване на дейността по инициатива на предприятията, които осигуряват временна работа, и декларация, че са изпълнени всички задължения по трудовите договори, сключени с работниците/служителите, изпратени за изпълнение на временна работа в предприятията ползватели;\n11. връчване на актове, с които се отказва регистрацията за извършване на посредническа дейност по наемане на работа;\n12. връчване на актове, с които се отказва регистрация като предприятие, осигуряващо временна работа;\n13. връчване на актове, с които се прекратява регистрацията за извършване на посредническа дейност по наемане на работа;\n14. връчване на актове, с които се прекратява регистрация на предприятията, осигуряващи временна работа.\n(2) Лицата по чл. 27, ал. 2, т. 2 и 3 извършват действията по ал. 1 при условия и по ред, определени в наредбата по чл. 28, ал. 8.\n(3) Предприятията, които осигуряват временна работа, извършват действията по ал. 1 при условия и по ред, определени в глава осма „а“.\n(4) Актовете и уведомленията, издадени от административния орган, изпратени чрез регистъра, се смятат за връчени с изтеглянето им от индивидуалните профили на лицата по чл. 27, ал. 2, т. 2 и 3 и предприятията, които осигуряват временна работа. При постъпване на съобщения и документи в индивидуалните профили регистърът изпраща автоматични известия на електронните адреси на лицата по чл. 27, ал. 2, т. 2 и 3 и предприятията, които осигуряват временна работа. Датата и часът на връчването се удостоверява с квалифициран електронен времеви печат по смисъла на Регламент (ЕС) № 910/2014 на Европейския парламент и на Съвета от 23 юли 2014 г. относно електронната идентификация и удостоверителните услуги при електронни трансакции на вътрешния пазар и за отмяна на Директива 1999/93/ЕО (OB, L 257/73 от 28 август 2014 г.).\n(5) Последният ден на срока за представяне на документи чрез регистъра продължава до края на двадесет и четвъртия час.\n(6) Лицата по чл. 27, ал. 2, т. 2 и 3 и предприятията, които осигуряват временна работа, могат да изберат връчването да се извършва чрез системата по чл. 26, ал. 2 от Закона за електронното управление.\n(7) При прекъсване на информационната система, чрез която се води регистърът, за повече от 30 минути през последните два часа на изтичането на преклузивен срок за извършване на определено действие, този срок изтича в деня, следващ деня на възстановяване работата на регистъра. Агенция по заетостта публикува информация за планирани и непланирани прекъсвания на работата на системата.\nЧл. 25в. (1) Агенцията по заетостта предоставя в реално време електронен достъп до регистъра по чл. 25а, ал. 1 на оправомощени длъжностни лица от Министерството на труда и социалната политика и на Изпълнителна агенция „Главна инспекция по труда“.\n(2) Данни и обстоятелства от регистъра се предоставят на други административни органи и лица по чл. 1, ал. 2 от Закона за електронното управление като вътрешна електронна административна услуга. \n(3) Органите и лицата по ал. 1 и 2 не могат да изискват доказването на обстоятелства, вписани в регистъра по чл. 25а, ал. 1, като информацията се проверява служебно.“\n§ 2. \nВ чл. 27а, ал. 4 думите „т. 1 – 5“ се заменят с „т. 1 – 6“ и се създават изречения второ и трето: „За целите на проверката лицата представят списък, който съдържа ЕГН, номер, дата и издател на диплома за придобито в Република България образование или номер, дата и издател на документ за признаване на придобито в чужбина образование – за дипломите за завършено висше образование, издадени след 1 януари 2012 г., за дипломите за завършено средно образование, издадени след 1 януари 2007 г., и за свидетелствата за придобито основно образование, издадени след 9 юни 2009 г. В останалите случаи лицата представят копие от съответните документи, в т.ч. заверени с електронен подпис електронни образци на документи на хартиен носител.“\n§ 3. \nВ чл. 28 се правят следните изменения и допълнения:\n1. В ал. 5 думата „регистър“ се заменя с „регистъра по чл. 25а, ал. 1“.\n2. В ал. 8 се създава т. 6:\n„6. условията и реда за вписване на лицата по чл. 27, ал. 2, т. 2 и 3 в регистъра по чл. 25а, ал. 1 и за извършване на дейностите по чл. 25б, ал. 1.“\n§ 4. \nВ чл. 74ж се правят следните изменения и допълнения:\n1. В ал. 1 думите „представяне на писмено заявление по образец съгласно приложение № 1“ се заменят с „подаване на заявление по електронен път за вписване в регистъра по чл. 25а, ал. 1“.\n2. В ал. 2:\nа) в т. 5 думите „заверени копия на“ се заличават;\nб) в т. 6 думите „заверено копие от“ се заличават.\n3. Създава се нова ал. 3:\n„(3) Заявлението по ал. 1 се подава с електронен подпис по смисъла на Закона за електронния документ и електронните удостоверителни услуги, освен в случаите по чл. 22, ал. 6 от Закона за електронното управление.“\n4. Досегашната ал. 3 става ал. 4.\n5. Досегашната ал. 4 става ал. 5 и в нея думите „т. 1, 2, 3, 5 и 6“ се заменят с „т. 1 – 6“.\n§ 5. \nВ чл. 74з, ал. 2 след думите „изискванията на“ се добавя „чл. 74е, ал. 2, т. 1 и“, а думата „писмено“ се заменя с „чрез регистъра по чл. 25а, ал. 1“.\n§ 6. \nВ чл. 74и, ал. 2 думата „писмено“ се заменя с „чрез регистъра по чл. 25а, ал. 1“.\n§ 7. \nВ чл. 74к се правят следните изменения и допълнения:\n1. В ал. 2 след думата „издава“ се добавя „като електронен документ“, а думата „регистър“ се заменя с „регистъра по чл. 25а, ал. 1“.\n2. Алинея 4 се отменя.\n§ 8. \nВ чл. 74л се правят следните изменения:\n1. Алинея 1 се отменя.\n2. В ал. 2 в текста преди т. 1 думите „регистъра по ал. 1“ се заменят с „публичната част на регистъра по чл. 25а, ал. 1“.\n3. В ал. 5 думите „представят в Агенцията по заетостта заверени копия от“ се заменят с „подават чрез регистъра по чл. 25а, ал. 1“.\n§ 9. \nВ чл. 74м се правят следните изменения:\n1. В ал. 1 т. 1 се изменя така:\n„1. с електронно заявление, подадено чрез регистъра по чл. 25а, ал. 1 от предприятието, което осигурява временна работа;“.\n2. В ал. 2 думите „чл. 74л, ал. 1“ се заменят с „чл. 25а, ал. 1“.\n3. Алинея 3 се отменя. \n§ 10.\n В чл. 74о ал. 2 се отменя.\n§ 11.\n Приложение № 1 към чл. 74ж, ал. 1 се отменя.\n§ 12.\n В приложение № 2 към чл. 74к, ал. 2 думата „печат“ се заличава.\nПреходни и заключителни разпоредби\n§ 13.\n (1) Процедурата за регистрация на лицата по чл. 27, ал. 2, т. 2 и предприятията, осигуряващи временна работа, които са подали заявления до влизането в сила на този закон, се довършва по досегашния ред.\n(2) Издадените удостоверения за регистрация по ал. 1 се вписват служебно от Агенцията по заетостта в регистъра по чл. 25а, ал. 1.\n§ 14.\n В срок до три месеца от влизането в сила на този закон:\n1. информацията и документите, подадени от лицата по чл. 27, ал. 2, т. 2, които са регистрирани по досегашния ред и чиято регистрация не е прекратена, се вписват служебно от Агенцията по заетостта в регистъра по чл. 25а, ал. 1;\n2. информацията и документите, подадени от предприятията, осигуряващи временна работа, които са регистрирани по досегашния ред и чиято регистрация не е прекратена, се вписват служебно от Агенцията по заетостта в регистъра по чл. 25а, ал. 1;\n3. Агенцията по заетостта изисква от лицата по т. 1 и 2 да предоставят актуален електронен адрес, с който да им бъде предоставен първоначален достъп до регистъра по чл. 25а, ал. 1. Съобщаването се извършва по реда на чл. 18а от Административнопроцесуалния кодекс.\n§ 15.\n (1) Удостоверенията за регистрация на предприятията, които осигуряват временна работа, и лицата по чл. 27, ал. 2, т. 2, издадени до влизането в сила на този закон, продължават действието си до изтичане на срока, за който са издадени.\n(2) Удостоверението за регистрация на предприятието, което осигурява временна работа, издадено до влизането в сила на този закон, се връща в Агенцията по заетостта, когато в срока по ал. 1 е издадена заповед по чл. 74м, ал. 1, т. 1, 2, 3 и 4. \n§ 16.\n В тримесечен срок от влизането в сила на този закон при изгубване или повреждане на удостоверението за регистрация на предприятието, което осигурява временна работа, издадено до влизането в сила на този закон, се издава дубликат, след подаване на заявление и заплащане на такса. Заявлението се подава по реда на чл. 74ж, ал. 1.\nЗаконът е приет от 49-ото Народно събрание на 14 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2085"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165343",
    "meta": [],
    "text": "УКАЗ № 83\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за безопасно използване на ядрената енергия, приет от 49-ото Народно събрание на 14 март 2024 г.\nИздаден в София на 26 март 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за безопасно използване на ядрената енергия \n(обн., ДВ, бр. 63 от 2002 г.; изм., бр. 120 от 2002 г., бр. 70 от 2004 г., бр. 76, 88 и 105 от 2005 г., бр. 30 от 2006 г., бр. 11 и 109 от 2007 г., бр. 36 и 67 от 2008 г., бр. 42 и 74 от 2009 г., бр. 80, 87, 88 и 97 от 2010 г., бр. 26 от 2011 г., бр. 38 и 82 от 2012 г., бр. 15, 66 и 68 от 2013 г., бр. 98 от 2014 г., бр. 14 от 2015 г., бр. 58, 99, 102 и 103 от 2017 г., бр. 7 и 77 от 2018 г., бр. 17 от 2020 г., бр. 102 от 2022 г. и бр. 84, 86 и 102 от 2023 г.)\n§ 1. \nВ чл. 16а думата „Ядрените“ се заменя с „Лицата, които експлоатират ядрени“.\n§ 2. \nВ чл. 20 се правят следните изменения и допълнения:\n1. В ал. 1 накрая се добавя „освен в случаите по ал. 4“.\n2. Създава се нова ал. 4:\n„(4) Лицензиите за експлоатация на ядрени съоръжения, в които се използва, манипулира или съхранява ядрен материал, не се ограничават със срок.“\n3. Досегашната ал. 4 става ал. 5.\n§ 3. \nВ чл. 23, ал. 1 се създава нова т. 3:\n„3. при неизпълнение на изискванията на закона, свързани с извършване на периодичен преглед на безопасността – в случаите на лицензии, които не са ограничени със срок;“.\n§ 4. \nВ чл. 30, ал. 3 думите „за срока“ се заменят с „от действието“ и думите „както и за срока на продължаването й“ се заличават.\n§ 5. \nВ чл. 33 се създават нова ал. 9 и ал. 10 и 11:\n„(9) Извън случаите по ал. 8 и след издадено разрешение по ал. 1, т. 1 разрешение за строеж може да се издаде след одобрение на идеен инвестиционен проект по реда на чл. 142, ал. 2 от Закона за устройство на територията. \n(10) В случаите по ал. 9 заявителят уведомява председателя на агенцията за внесеното заявление с искане за одобрение на идеен инвестиционен проект по чл. 142, ал. 2 от Закона за устройство на територията.\n(11) Титулярят на разрешение по ал. 1, т. 1 е заинтересовано лице по смисъла на чл. 124а, ал. 5 от Закона за устройство на територията.“\n§ 6. \nВ чл. 35 ал. 3 се отменя.\n§ 7. \nВ чл. 36, ал. 2 след думите „отделна лицензия“ се добавя „за експлоатация“.\n§ 8. \nСъздават се чл. 37а, 37б и 37в:\n„Чл. 37а. (1) Титулярите на лицензии по чл. 35, ал. 1 са длъжни да извършват периодичен преглед на безопасността на ядреното съоръжение най-малко веднъж на всеки 10 години.\n(2) Обхватът и изискванията за извършване на периодичен преглед на безопасността се определят със съответната наредба по чл. 26, ал. 2.\nЧл. 37б. Титулярите на лицензии, които са ограничени със срок, извършват периодичния преглед на безопасността и представят резултатите от него в рамките на производството по продължаване срока на лицензията съгласно наредбата по чл. 26, ал. 1.\nЧл. 37в. (1) Титулярите на лицензии, които не са ограничени със срок, представят в агенцията резултатите от извършения периодичен преглед на безопасността под формата на отчет и на интегрирана програма за изпълнение на мерки за подобряване на безопасността.\n(2) В 9-месечен срок от подаване на документите по ал. 1 председателят на агенцията издава заповед за утвърждаване на резултатите от прегледа, ако е налице съответствие с изискванията по чл. 37а, ал. 2.\n(3) Със заповедта по ал. 2 се определя срок за представяне на резултатите от следващия периодичен преглед на безопасността в рамките на срока по чл. 37а, ал. 1. При определянето на този срок се вземат предвид резултатите от извършения преглед, включително оценката на действителното състояние на ядреното съоръжение.\n(4) Срокът за представяне на резултатите от първия периодичен преглед на безопасността се определя с условията на лицензията.\n(5) Мотивираният отказ на председателя на агенцията да издаде заповедта по ал. 2 представлява основание за отнемане на лицензията.\n(6) В случаите, когато с издадената заповед по ал. 2 се изменят условия на действащата лицензия, тя се изменя служебно от председателя на агенцията.“\n§ 9. \nВ чл. 45 ал. 3 се отменя.\nПреходни и заключителни разпоредби\n§ 10.\n Титулярите на лицензии за експлоатация на ядрени съоръжения, в които се използва, манипулира или съхранява ядрен материал, в едномесечен срок от влизането в сила на този закон подават искане до председателя на Агенцията за ядрено регулиране за изменение на издадените лицензии по реда на чл. 21 за привеждането им в съответствие с изискванията на този закон.\n§ 11.\n Започналите и неприключени до влизането в сила на този закон производства по продължаване на срока на лицензии за експлоатация на ядрени съоръжения, в които се използва, манипулира или съхранява ядрен материал, се довършват по реда на този закон, като председателят на Агенцията за ядрено регулиране изменя лицензията в съответствие с чл. 20, ал. 4 и определя срока по чл. 37в, ал. 4.\n§ 12.\n (1) Титулярите на заварени лицензии за извеждане от експлоатация на ядрени съоръжения, разположени на една площадка, може да поискат от председателя на Агенцията за ядрено регулиране издаване на обща лицензия за извеждане от експлоатация на тези съоръжения, ако те са функционално свързани чрез общи конструкции системи и оборудване, извеждането им от експлоатация се намира на еднакъв етап и имат общ план за извеждане от експлоатация.\n(2) Искането по ал. 1 може да бъде направено не по-късно от шест месеца преди изтичане на срока на съответните лицензии.\n(3) Когато при прегледа и оценката на документите в рамките на производството по ал. 1 се установи съответствие с нормативните изисквания, председателят на Агенцията за ядрено регулиране издава обща лицензия за извеждане от експлоатация на ядрените съоръжения в срока по чл. 18, ал. 1, т. 1.\n§ 13.\n (1) В едногодишен срок от влизането в сила на този закон Министерският съвет привежда подзаконовите нормативни актове по прилагането му в съответствие с този закон.\n(2) До привеждането на актовете по ал. 1 в съответствие с този закон се прилагат действащите подзаконови нормативни актове, доколкото не му противоречат.\n§ 14.\n В Закона за енергетиката (обн., ДВ, бр. 107 от 2003 г.; изм., бр. 18 от 2004 г., бр. 18 и 95 от 2005 г., бр. 30, 65 и 74 от 2006 г., бр. 49, 55 и 59 от 2007 г., бр. 36, 43 и 98 от 2008 г., бр. 35, 41, 42, 82 и 103 от 2009 г., бр. 54 и 97 от 2010 г., бр. 35 и 47 от 2011 г., бр. 38, 54 и 82 от 2012 г., бр. 15, 20, 23, 59 и 66 от 2013 г., бр. 98 от 2014 г., бр. 14, 17, 35, 48 и 56 от 2015 г., бр. 42, 47 и 105 от 2016 г., бр. 51, 58, 102 и 103 от 2017 г., бр. 7, 38, 57, 64, 77, 83, 91 и 103 от 2018 г., бр. 17, 41 и 79 от 2019 г., бр. 25, 38 и 57 от 2020 г., бр. 9 и 21 от 2021 г., бр. 8, 9, 99 и 102 от 2022 г., бр. 11, 82, 84, 86 и 96 от 2023 г. и бр. 16 от 2024 г.) в чл. 21, ал. 1 се правят следните изменения:\n1. В т. 8 думите „както и определя ежегодно пределна цена за сключване на сделки на пазара на балансираща енергия“ се заличават.\n2. В т. 11 думите „като част от правилата за търговия с електрическа енергия по т. 9“ се заличават.\n§ 15.\n Определените от Комисията за енергийно и водно регулиране пределни цени за сключване на сделки на пазара на балансираща енергия за 2024 г. се прилагат до приемането на методиката по чл. 21, ал. 1, т. 11 от Закона за енергетиката.\n§ 16.\n До приемането на методиката по чл. 21, ал. 1, т. 11 от Закона за енергетиката се прилага методиката, която е част от действащите до влизането в сила на този закон правила за търговия с електрическа енергия.\n§ 17.\n В Закона за изменение и допълнение на Закона за енергията от възобновяеми източници (ДВ, бр. 86 от 2023 г.) § 75 от преходните и заключителните разпоредби се отменя.\nЗаконът е приет от 49-ото Народно събрание на 14 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2086"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165156",
    "meta": [],
    "text": "УКАЗ № 69\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за висшето образование, приет от 49-ото Народно събрание на 13 март 2024 г.\nИздаден в \nСофия на 19 март 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за висшето образование \n(обн., ДВ, бр. 112 от 1995 г.; изм., бр. 28 от 1996 г., бр. 56 от 1997 г.; попр., бр. 57 от 1997 г.; изм., бр. 58 от 1997 г., бр. 60 от 1999 г.; попр., бр. 66 от 1999 г.; изм., бр. 111 и 113 от 1999 г., бр. 54 от 2000 г., бр. 22 от 2001 г., бр. 40 и 53 от 2002 г., бр. 48 и 70 от 2004 г., бр. 77, 83 и 103 от 2005 г., бр. 30, 36, 62 и 108 от 2006 г., бр. 41 от 2007 г., бр. 13, 43 и 69 от 2008 г., бр. 42, 74 и 99 от 2009 г., бр. 38, 50, 56, 63 и 101 от 2010 г., бр. 61 и 99 от 2011 г., бр. 60 и 102 от 2012 г., бр. 15, 63, 68 и 101 от 2013 г., бр. 54, 66 и 107 от 2014 г., бр. 56 и 79 от 2015 г., бр. 17 и 98 от 2016 г., бр. 17, 30, 86 и 98 от 2018 г., бр. 17 от 2020 г., бр. 18, 56 и 102 от 2022 г. и бр. 108 от 2023 г.)\n§ 1. \nСъздава се чл. 90а:\n„Чл. 90а. Средствата от държавния бюджет за финансиране на висшето образование се планират ежегодно в размер не по-малък от 0,9 на сто от брутния вътрешен продукт и следват целите, заложени в Стратегията за развитие на висшето образование по чл. 9, ал. 2, т. 3.“\n§ 2. \nВ чл. 92 се правят следните изменения и допълнения:\n1. Създават се нови ал. 1 и 2:\n„(1) Ежегодно с изготвянето на проекта на държавния бюджет за съответната година Министерският съвет планира трансфера от държавния бюджет по чл. 91, ал. 1, т. 1 в размер, който осигурява достигане на средна брутна работна заплата за академичния състав в държавните висши училища не по-малка от 180 на сто от средната брутна работна заплата за страната за последните 12 месеца, за които са публикувани официални данни на Националния статистически институт.\n(2) Ежегодно с изготвянето на проекта на държавния бюджет за съответната година Министерският съвет планира увеличение на трансфера от държавния бюджет по чл. 91, ал. 1, т. 1 не по-ниско от увеличението на средната брутна работна заплата за страната за последните 12 месеца, за които са публикувани официални данни на Националния статистически институт.“\n2. Досегашната ал. 1 става ал. 3 и се изменя така:\n„(3) Минималната основна заплата за най-ниската академична длъжност в държавните висши училища се определя ежегодно с акт на Министерския съвет в размер не по-малък от 125 на сто от средната брутна работна заплата за страната за последните 12 месеца, за които са публикувани официални данни на Националния статистически институт.“\n3. Създават се ал. 4 и 5:\n„(4) Минималната основна заплата за лицата по чл. 53, ал. 1 в държавните висши училища се определя ежегодно с акт на Министерския съвет в размер:\n1. не по-малък от средната брутна работна заплата за страната за последните 12 месеца, за които са публикувани официални данни на Националния статистически институт – за длъжностите, за които се изисква придобито висше образование;\n2. не по-малък от 80 на сто от средната брутна работна заплата за страната за последните 12 месеца, за които са публикувани официални данни на Националния статистически институт – за длъжностите, за които се изисква придобито средно образование.\n(5) Определената по реда на ал. 3 минимална работна заплата за най-ниската академична длъжност не може да е по-ниска от определената за предходната година.“\n4. Досегашната ал. 2 става ал. 6.\n§ 3. \nВ чл. 94 се създава ал. 3:\n„(3) Стипендиите на докторантите, финансирани от държавния бюджет, се определят по реда на ал. 2 от Министерския съвет в размер не по-малък от 150 на сто от минималната работна заплата за страната за последните 12 месеца, за които са публикувани официални данни на Националния статистически институт.“\n§ 4. \nВ допълнителните разпоредби се създава § 4л:\n„§ 4л. Разпоредбата на чл. 92, ал. 3 се прилага и за най-ниската академична длъжност в научните организации по чл. 47, ал. 1, които са бюджетни организации по смисъла на § 1, т. 5 от допълнителните разпоредби на Закона за публичните финанси, а разпоредбата на чл. 92, ал. 4 – и за изследователите, експертите и специалистите в тях.“\nПреходни и заключителни разпоредби\n§ 5. \nЗа достигане размера на възнагражденията за 2024 г., определени по реда на чл. 92, ал. 1, 3 и 4 и чл. 94, ал. 3, в едномесечен срок от влизането в сила на този закон Министерският съвет по реда на чл. 109, ал. 3 от Закона за публичните финанси одобрява допълнителни разходи/трансфери по бюджетите на съответните първостепенни разпоредители с бюджет на държавните висши училища и научните организации.\n§ 6. \nВ едномесечен срок от влизането в сила на този закон Министерският съвет привежда в съответствие с него подзаконовите нормативни актове по прилагането му.\nЗаконът е приет от 49-ото Народно събрание на 13 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2083"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165073",
    "meta": [],
    "text": "УКАЗ № 67\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за изменение № 1 към Споразумението за предоставяне на подкрепа за проекти от 30 януари 2019 г. между Комисията за енергийно и водно регулиране на Република България и Европейската банка за възстановяване и развитие, приет от 49-ото Народно събрание на 7 март 2024 г.\nИздаден в София на 14 март 2024 г.\nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nАтанас Славов\nЗАКОН\nза ратифициране на Споразумението за изменение № 1 към Споразумението за предоставяне на подкрепа за проекти от 30 януари 2019 г. между Комисията за енергийно и водно регулиране на Република България и Европейската банка за възстановяване и развитие\nЧлен единствен. \nРатифицира Споразумението за изменение № 1 към Споразумението за предоставяне на подкрепа за проекти от 30 януари 2019 г. между Комисията за енергийно и водно регулиране на Република България и Европейската банка за възстановяване и развитие, подписано на 11 февруари 2021 г.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 7 март 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n1967"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165067",
    "meta": [],
    "text": "УКАЗ № 64\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за предучилищното и училищното образование, приет от 49-ото Народно събрание на \n6 \nмарт 2024 г.\nИздаден в \nСофия на 14 март 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за предучилищното и училищното образование \n(обн., ДВ, бр. 79 от 2015 г.; изм., бр. 98 и 105 от 2016 г., бр. 58 и 99 от 2017 г., бр. 24, 92 и 108 от 2018 г., бр. 24, 42, 100 и 101 от 2019 г., бр. 17 и 82 от 2020 г., бр. 17, 34 и 102 от 2022 г. и бр. 11 и 102 от 2023 г.)\n§ 1. \nВ чл. 34, ал. 2 се създава т. 8:\n„8. удостоверение за положен изпит по реда на държавните зрелостни изпити за целите на кандидатстването във висше училище.“\n§ 2. \nСъздава се чл. 135а:\n„Чл. 135а. (1) За целите на кандидатстването във висше училище зрелостници или лица, притежаващи диплома за средно образование, по свое желание имат право еднократно в рамките на учебната година на завършването си или на следващата учебна година да положат изпит по реда на държавните зрелостни изпити по учебен предмет, по който вече са положили успешно държавен зрелостен изпит, върху учебното съдържание, предвидено за изучаване на същия вид подготовка.\n(2) Резултатът от изпита по ал. 1 не променя резултата от държавния зрелостен изпит в дипломата за средно образование и се отразява в удостоверение за положен изпит по реда на държавните зрелостни изпити за целите на кандидатстването във висше училище.\n(3) При кандидатстване във висше училище удостоверението по ал. 2 дава право за включване на оценката от положения по ал. 1 изпит с тежестта на или вместо оценка от държавен зрелостен изпит от дипломата за средно образование в случаите, когато тя е по-благоприятна за лицето в балообразуването или за прием при условията на чл. 68, ал. 4 от Закона за висшето образование.“\n§ 3. \nВ чл. 300 се правят следните изменения и допълнения:\n1. В ал. 1 се създава т. 10:\n„10. полагане на изпит по чл. 135а, ал. 1.“\n2. В ал. 2 думите „по ал. 1, т. 6, 8 и 9“ се заменят с „по ал. 1, т. 6, 8, 9 и 10“.\nЗаключителна разпоредба\n§ 4. \nВ Закона за висшето образование (обн., ДВ, бр. 112 от 1995 г.; изм., бр. 28 от 1996 г., бр. 56, 57 и 58 от 1997 г., бр. 60, 66, 111 и 113 от 1999 г., бр. 54 от 2000 г., бр. 22 от 2001 г., бр. 40 и 53 от 2002 г., бр. 48 и 70 от 2004 г., бр. 77, 83 и 103 от 2005 г., бр. 30, 36, 62 и 108 от 2006 г., бр. 41 от 2007 г., бр. 13, 43 и 69 от 2008 г., бр. 42, 74 и 99 от 2009 г., бр. 38, 50, 56, 63 и 101 от 2010 г., бр. 61 и 99 от 2011 г., бр. 60 и 102 от 2012 г., бр. 15, 63, 68 и 101 от 2013 г., бр. 54, 66 и 107 от 2014 г., бр. 56 и 79 от 2015 г., бр. 17 и 98 от 2016 г., бр. 17, 30, 86 и 98 от 2018 г., бр. 17 от 2020 г., бр. 18 и 56 от 2022 г. и бр. 108 от 2023 г.) в чл. 68, ал. 4 се създава изречение второ: „В тези случаи висшите училища признават резултата от удостоверението по чл. 135а, ал. 2 от Закона за предучилищното и училищното образование вместо резултата от съответния държавен зрелостен изпит, ако той е по-благоприятен за лицето.“\nЗаконът е приет от 49-ото Народно събрание на\n 6 \nмарт 20\n2\n4\nг. и е подпечатан с официалния печат на Народното събрание.\nПредседател на Народното събрание: \nРосен Желязков\n1937"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165162",
    "meta": [],
    "text": "УКАЗ № 66\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за забрана на химическото оръжие и за контрол на токсичните химически вещества и техните прекурсори, приет от 49-ото Народно събрание на \n6 \nмарт 2024 г.\nИздаден в София на 14 март 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за забрана на химическото оръжие \nи за контрол на токсичните химически вещества и техните прекурсори \n(обн., ДВ, бр. 8 от 2000 г.; изм., бр. 75 от 2002 г., бр. 11 от 2007 г., бр. 82 от 2009 г., бр. 26 от 2011 г., \nбр. 14 от 2015 г. и бр. 63 от 2019 г.)\n§ 1. \nСъздава се чл. 9а:\n„Чл. 9а. (1) Междуведомствената комисия създава и поддържа публичен регистър на лицата, осъществяващи дейностите по чл. 6, 7 и 8, в който се вписват:\n1. наименованието на регистрираното лице;\n2. единен идентификационен код на регистрираното лице;\n3. номерът и датата на издаденото удостоверение за регистрация и срокът му на валидност;\n4. датата на прекратяване на регистрацията.\n(2) Условията и редът за вписване в регистъра се определят в наредбата по чл. 9, ал. 2.“\n§ 2. \nПриложение № 1 към чл. 6, ал. 1 се изменя така:\n„Приложение № 1 към чл. 6, ал. 1\n    \n        \n            \n            \n (Регистрационен номер по КАС)\n            \n        \n        \n            \n            \nА.\n            \n            \n            \nТоксични химически вещества:\n            \n            \n            \n \n            \n        \n        \n            \n            \n1. \n            \n \n            \n            \n            \nО-Алкил (< или n-Пр Ет, (Ме, алкил циклоалкил) вкл.>\n            \nнапр.: Зарин: О-изопропилметилфлуорфосфонат\n            \nЗоман: О-пинаколилметилфлуорфосфонат\n            \n            \n            \n \n            \n(107-44-8)\n            \n(96-64-0)\n            \n        \n        \n            \n            \n2.\n            \n \n            \n \n            \n            \n            \nО-Алкил (<С10, вкл. Циклоалкил) N,N-диалкил (Ме, Ет, n-Пр или i-Пр)\n            \nамидоцианфосфати\n            \nнапр.: Табун: О-етил N,N-диметиламидоцианфосфат\n            \n            \n            \n \n            \n \n            \n(77-81-6)\n            \n        \n        \n            \n            \n3.\n            \n \n            \n \n            \n \n            \n \n            \n            \n            \nО-Алкил (H или <С10, вкл. Циклоалкил)\n            \nS-2-диалкил (Ме, Ет, n-Пр или i-Пр)-аминоетил\n            \nалкил (Ме, Ет, n-Пр или i-Пр) тиофосфонати и съответните алкилирани или протонирани соли\n            \nнапр.: VX: О-етил S-2-диизопропиламиноетилметилтиофосфонат\n            \n            \n            \n(50782-69-9)\n            \n        \n        \n            \n            \n4.\n            \n \n            \n \n            \n \n            \n \n            \n \n            \n \n            \n \n            \n \n            \n \n            \n            \n            \nСерни иприти:\n            \n2-Хлоретилхлорметилсулфид\n            \nИприт: ди(2-хлоретил)сулфид\n            \nДи(2-хлоретилтио)метан\n            \nСескииприт: 1,2-ди(2-хлоретилтио)етан\n            \n1,3-Ди(2-хлоретилтио)-n-пропан\n            \n1,4-Ди(2-хлоретилтио)-n-бутан\n            \n1,5-Ди(2-хлоретилтио)-n-пентан\n            \nДи(2-хлоретилтиометил)етер\n            \nО-иприт: Ди(2-хлоретилтиоетил)етер\n            \n            \n            \n \n            \n(2625-76-5)\n            \n(505-60-2)\n            \n(63869-13-6)\n            \n(3563-36-8)\n            \n(3563-36-8)\n            \n(142868-93-7)\n            \n(142868-94-8)\n            \n(63918-90-1)\n            \n(63918-89-8)\n            \n        \n        \n            \n            \n5.\n            \n \n            \n \n            \n \n            \n            \n            \nЛюизити:\n            \nЛюизит 1: 2-хлорвинилдихлорарсин\n            \nЛюизит 2: ди(2-хлорвинил)хлорарсин\n            \nЛюизит 3: три(2-хлорвинил)арсин\n            \n            \n            \n \n            \n(541-25-3)\n            \n(40334-69-8)\n            \n(40334-70-1)\n            \n        \n        \n            \n            \n6.\n            \n \n            \n \n            \n \n            \n            \n            \nАзотни иприти:\n            \nHN1: ди(2-хлоретил)етиламин\n            \nHN2: ди(2-хлоретил)метиламин\n            \nHN3: три(2-хлоретил)амин\n            \n            \n            \n \n            \n(538-07-8)\n            \n(51-75-2)\n            \n(555-77-1)\n            \n        \n        \n            \n            \n7.\n            \n            \n            \nСакситоксин\n            \n            \n            \n(35523-89-8)\n            \n        \n        \n            \n            \n8.\n            \n            \n            \nРицин\n            \n            \n            \n(9009-86-3)\n            \n        \n        \n            \n            \n9.\n            \n \n            \n \n            \n \n            \n10.\n            \n            \n            \nР-Алкил (Н или < С10, вкл. Циклоалкил) N-(1-(диалкил(< С10, вкл. Циклоалкил)амино))алкилиден (Н или < С10, вкл. Циклоалкил) фосфорамидни флуориди и съответните алкилирани или протонирани соли\n            \nНапр.: N-(1-(ди-n-дециламино)-n-децилиден)-P-децилфосфонамиден флуорид\n            \nО-Алкил (Н или < С10, вкл. Циклоалкил) N-(1-(диалкил(< С10, вкл. Циклоалкил)амино))алкилиден (Н или < С10, вкл. Циклоалкил) фосфорамидофлуоридати и съответните алкилирани или протонирани соли\n            \nНапр.: O-n-децил N-(1-(ди-n-дециламино)-n-децилиден) фосфорамидофлуоридат\n            \n            \n            \nБез номер\n            \n \n            \n \n            \nБез номер\n            \n        \n        \n            \n            \n11.\n            \n            \n            \nО-Алкил-N-флуорофосфориламидини\n            \nО-Алкил (Ме, Ет)-(1-(алкил(Me, Eт)алкил(Me, Eт)амино)етилиден) фосфорамидофлуоридати\n            \nНапр.: Метил-(1-(диетиламино)етилиден)фосфорамидофлуоридат\n            \n(без CAS номер)\n            \nЕтил-(1-(диетиламино)етилиден)фосфорамидофлуоридат\n            \n            \n            \nБез номер\n            \n        \n        \n            \n            \n12.\n            \n            \n            \nМетил-(1-(диетиламино)етилиден)фосфонамидофлуоридат\n            \n(без CAS номер)\n            \n            \n            \nБез номер\n            \n        \n        \n            \n            \n13.\n            \n            \n            \nМетил-(бис(диетиламино)метилен)фосфонамидофлуоридат\n            \n(без CAS номер)\n            \n            \n            \nБез номер\n            \n        \n        \n            \n            \n14.\n            \n            \n            \nКарбамати (кватернерни и бискватернерни съединения на диметилкарбамоилоксипиридини)\n            \n14.1. Кватернери на диметилкарбамоилоксипиридини:\n            \n1-[N,N-Диалкил(С≤10)-N-(n-(хидроксил, циано, ацетокси)алкил(С≤10)) амонио]-n-[N-(3-диметил-карбамокси-\nα\n-пиколинил)-N,N-диалкил(С≤10) амонио]декан дибромид (n=1-8)\n            \nНапр.: 1-[N,N-диметил-N-(2-хидрокси)етиламон]-10-[N-(3-диметил карбамокси-\nα\n-пиколинил)-N,N-диметиламонио]декан дибромид\n            \n14.2. Бикватернери на диметилкарбамоилоксипиридини:\n            \n1,n-Бис[N-(3-диметилкарбамокси-\nα\n-пиколил)-N,N-диалкил((С≤10) амонио]-алкан-(2,(n-1)-дион) дибромид (n=2-12)\n            \nНапр.: 1,10-бис[N-(3-диметилкарбамокси-\nα\n-пиколил)-N-етил-N-метиламонио]-декан-2,9-дион дибромид \n            \n            \n            \n \n            \n \n            \n \n            \n(77104-62-2)\n            \n \n            \n \n            \n \n            \n(77104-00-8)\n            \n \n            \n        \n        \n            \n            \nБ.\n            \n            \n            \nПрекурсори:\n            \n            \n            \n \n            \n        \n        \n            \n            \n15.\n            \n \n            \n            \n            \nАлкил (Ме, Ет, n-Пр или i-Пр) фосфонилдифлуорид\n            \nНапр.: DF: метилфосфонилдифлуорид\n            \n            \n            \n(676-99-3)\n            \n        \n        \n            \n            \n16.\n            \n \n            \n \n            \n  \n            \n            \n            \nО-Алкил (H или <С10, вкл. Циклоалкил) О-2-диалкил\n            \n(Ме, Ет, n-Пр или i-Пр)-аминоетилалкил\n            \n(Ме, Ет, n-Пр или i-Пр) фосфонити или съответните алкилирани или протонирани соли\n            \nНапр.: QL: О-етил О-2-диизопропиламиноетил метилфосфонит\n            \n            \n            \n(57856-11-8)\n            \n        \n        \n            \n            \n17.\n            \n            \n            \nХлорзарин: О-изопропил метилхлоросфонат\n            \n            \n            \n(1445-76-7)\n            \n        \n        \n            \n            \n18.\n            \n            \n            \nХлорзоман: О-пинаколил метилхлорфосфонат\n            \n            \n            \n(7040-57-5)“\n            \n        \n    \nЗаконът е приет от 49-ото Народно събрание на 6 март 20\n2\n4\nг. и е подпечатан с официалния печат на Народното събрание.\nПредседател на Народното събрание: \nРосен Желязков\n1936"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165518",
    "meta": [],
    "text": "УКАЗ № 143\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за хазарта, приет от 49-ото Народно събрание на 30 април 2024 г.\nИздаден в \nСофия на 9 май 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за хазарта \n(обн., ДВ, бр. 26 от 2012 г.; изм., бр. 54, 82 и 94 от 2012 г., бр. 68 от 2013 г., бр. 1 и 105 от 2014 г., бр. 61 и 79 от 2015 г., бр. 74 и 98 от 2016 г., бр. 103 от 2017 г., бр. 42 от 2019 г., бр. 14, 69 и 104 от 2020 г., бр. 11 и 14 от 2021 г., бр. 61 от 2022 г. и бр. 84, 106 и 108 от 2023 г.)\n§ 1. \nВ чл. 2, ал. 3 изречение второ се заличава.\n§ 2. \nВ чл. 4 се правят следните изменения и допълнения: \n1. В ал. 4 думите „500 000 лв.“ се заменят със „750 000 лв.“.\n2. Създава се ал. 6: \n„(6) Хазартни игри с игрални автомати и в игрално казино се организират само в границите на урбанизираната територия на населени места с над 10 000 жители по официални данни на Националния статистически институт, с изключение на:\n1. национални курорти по смисъла на Закона за туризма;\n2. населени места, отстоящи на не повече от 30 км от шосейните, железопътните и речните гранични контролно-пропускателни пунктове на Република България.“\n§ 3. \nВ чл. 5 се създава ал. 7: \n„(7) Инвестициите трябва да бъдат поддържани в размер не по-малък от установения минимален размер през целия период на издадения лиценз.“\n§ 4. \nВ чл. 9 се правят следните изменения и допълнения:\n1. Алинея 3 се изменя така:\n„(3) Забранява се на физически и/или юридически лица без лиценз по този закон да инсталират и/или да използват игрално оборудване или комуникационно оборудване, и/или да приемат залози, и/или да предоставят достъп до оборудване, различно от предвиденото в закона за осъществяване/организиране на съответната хазартна игра, и/или изплащат печалби или по друг начин да подпомагат или да посредничат при фактическото осъществяване на дейност по организиране на хазартна игра в обекти, за които нямат издаден лиценз.“\n2. В ал. 11 накрая се добавя „и на лица, поставени под пълно или частично запрещение“.\n3. Създават се ал. 12 – 18:\n„(12) Забранява се на предприятие, предоставящо обществени електронни съобщителни мрежи и/или услуги, да предоставя достъп до интернет страници, чрез които се организират хазартни игри от лица, които нямат действащ лиценз по този закон и които са включени в списъка с влезлите в сила съдебни решения по чл. 17, ал. 6.\n(13) Забранява се на платежна институция да извършва плащане, предназначено за участие в хазартна игра, организирана онлайн, към и от лица, които нямат действащ лиценз по този закон.\n(14) Забранява се на физически лица да вземат участие в хазартни игри, организирани от лица без издаден лиценз по този закон.\n(15) Забранява се в пунктовете за залози, игралните зали и игралните казина предоставяне на оборудване или устройства за достъп до хазартни игри, организирани онлайн, на участници в хазартни игри.\n(16) Забранява се на пощенските оператори, извършващи услугата „пощенски парични преводи“, да извършват превод:\n1. от лица, ненавършили 18 години, към организатори на хазартни игри, притежаващи лиценз по този закон;\n2. към и от лица, които нямат действащ лиценз по този закон.\n(17) Забранява се продажбата на предплатени ваучери, предназначени за извършване на онлайн залагания.\n(18) За целите на ал. 12, 13 и 16 Националната агенция за приходите публикува в отворен, машинночетим формат данни за:\n1. действащите лицензи на организаторите на хазартни игри и интернет страници за онлайн залагания;\n2. влезлите в сила съдебни решения по чл. 17, ал. 6.“ \n§ 5. \nЧлен 10 се изменя така:\n„Реклама\nЧл. 10. (1) Забранява се рекламата на хазартни игри:\n1. в радио- и телевизионни програми, с изключение на излъчването на тиражите на Държавно предприятие „Български спортен тотализатор“ и тяхното анонсиране;\n2. на обществени места, включително фасади на сгради;\n3. в печатни произведения и електронни медии, включително и интернет страници;\n4. върху имущество – държавна собственост и общинска собственост, с изключение на обекти, които имат издаден лиценз по реда на този закон;\n5. върху външни рекламни съоръжения в повече от 5 на сто от общата рекламна площ на всеки доставчик на рекламни услуги чрез външни рекламни съоръжения.\n(2) Допуска се реклама на хазартни игри: \n1. върху външни изградени съоръжения тип билборд, находящи се на разстояние не по-малко от 300 метра от образователни институции по смисъла на Закона за предучилищното и училищното образование, висши училища по смисъла на Закона за висшето образование, читалища по смисъла на Закона за народните читалища, детски площадки, ученически и студентски общежития, както и от обекти, в които се предоставят социални услуги на деца и младежи; за измерване на отстоянието се прилагат съответно чл. 44, ал. 2 и 3 или наредбата по чл. 44, ал. 2;\n2. върху фасада на обект за организиране на хазартни игри по този закон, за дейността на организатора на хазартни игри в този обект, като общата площ на рекламите и обозначенията не може да надвишава двадесет на сто от фасадата и е не повече от 50 квадратни метра; \n3. върху спортна екипировка, спортни съоръжения, спортни зали, стадиони и басейни, материали или продукти на спортни федерации, клубове, сдружения и организации, освен върху спортна екипировка, материали или продукти, които са предназначени за ползване от малолетни и непълнолетни лица. \n(3) В рекламата по ал. 2 се допуска обявяване на:\n1. наименованията, вида и разновидността на хазартните игри;\n2. регистрираната търговска марка на организатора, а при провеждане на мероприятие по ал. 5 и/или фирмата (наименованието) на организатора;\n3. тегленията на тиражите и обявяване на печалбите в тях.\n(4) На всички реклами по ал. 2, т. 1 и 2, както и по т. 3 с изключение на спортна екипировка, задължително минимум 10 на сто от площта е заета с текст: „Хазартът носи риск от развиване на зависимост“.\n(5) Организаторите на хазартни игри, получили лиценз по реда на този закон, имат право да спонсорират мероприятия, подпомагащи спорта, културата, здравеопазването, образованието, социалното дело, както и дейности, свързани с превенция и лечение на хазартно зависими лица при спазване на ограниченията по ал. 1 – 4.\n(6) Забранява се в рекламата по ал. 2 да се съдържат цифри. Забранява се публикуването, излъчването или разпространението на информация по отношение на хазартни игри извън посочената в ал. 3 и 5.\n(7) Лицата, които публикуват, излъчват или разпространяват информацията по ал. 3 и 5, са длъжни при подписване на договорите да извършват справка в регистъра по чл. 20, ал. 1, т. 3, за да установят, че организаторът на съответната хазартна игра има издаден лиценз за нея по този закон.\n(8) При осъществяване на своите правомощия по чл. 32, ал. 1, т. 1 и т. 10 от Закона за радиото и телевизията Съветът за електронни медии осъществява надзор на рекламното съдържание в медийното пространство. В случай че Съветът за електронни медии установи факти и обстоятелства, имащи характер на нарушения на нормативните актове при осъществяване на реклама, следва да сезира Националната агенция за приходите за провеждане на административнонаказателно производство. Съветът за електронни медии сезира Националната агенция за приходите, изпращайки информация относно установените факти и обстоятелства, евентуално нарушената правна норма, нарушителя, т.е. конкретният доставчик на медийната услуга, както и всякаква друга релевантна информация.“\n§ 6. \nВ чл. 10а се правят следните изменения и допълнения:\n1. В ал. 1:\nа) в т. 1 думите „50 000 лв.“ се заменят с „60 000 лв.“;\nб) в т. 2 думите „10 000 лв.“ се заменят с „20 000 лв.“;\nв) в т. 3 думите „5000 лв.“ се заменят с „10 000 лв.“.\n2. В ал. 2 след думите „Министерството на младежта и спорта“ се добавя „и Министерството на здравеопазването в съотношение 50 на 50“.\n3. В ал. 4 накрая се добавя „съгласно приетата Национална стратегия за младежта за текущия период“.\n4. Създава се нова ал. 5: \n„(5) По бюджета на Министерството на здравеопазването се предвиждат и разходват средства за финансиране на:\n1. лечение и терапия на хазартна зависимост на лица, вписани в регистъра по чл. 10г;\n2. предпазване на младите хора от хазарт;\n3. превенция на хазартна зависимост.“\n5. Досегашната ал. 5 става ал. 6 и в нея след думите „ал. 4“ се добавя „и ал. 5“.\n6. Досегашната ал. 6 става ал. 7.\n7. Създава се ал. 8:\n„(8) Министърът на здравеопазването, съгласувано с министъра на финансите, приема наредба, с която определя:\n1. условията, реда и начина за разходване на средствата по ал. 5;\n2. условията, реда и начина за набиране, оценка и подбор на проектни предложения за дейности по ал. 5;\n3. изискванията към дейността и отчетността на лицата с одобрени за финансиране проекти за дейности по ал. 5;\n4. условията и реда за контрол върху изпълнението на проектите, финансирани със средствата по ал. 5.“\n§ 7. \nВ чл. 10г се правят следните изменения и допълнения:\n1. В ал. 2 се създава т. 5:\n„5. основание за вписване в регистъра.“\n2. В ал. 3 накрая се добавя „или до оправомощено от него длъжностно лице, или служебно по реда на чл. 10е, ал. 2“.\n3. Алинея 4 се отменя.\n4. Алинея 5 се изменя така:\n„(5) Заличаването от регистъра се извършва по искане на лицето, подадено не по-рано от 30 дни след подаване на искането за вписване, както и служебно по реда на чл. 10е, ал. 3.“\n§ 8. \nСъздава се чл. 10е:\n„Недопускане до хазартни игри на лица в рискови групи\nЧл. 10е. (1) Не се допускат до хазартни игри:\n1. лица, които получават месечна социална помощ по чл. 12, ал. 1, т. 1 от Закона за социалното подпомагане;\n2. лица с психични разстройства, вписани в регистъра по чл. 147а от Закона за здравето;\n3. лица, поставени под запрещение.\n(2) Най-малко веднъж месечно изпълнителният директор на Националната агенция за приходите или оправомощено от него длъжностно лице вписва служебно в регистъра по чл. 10г лицата по ал. 1.\n(3) Най-малко веднъж месечно изпълнителният директор на Националната агенция за приходите или оправомощено от него длъжностно лице заличава служебно от регистъра по чл. 10г лицата по ал. 1, за които:\n1. месечните социални помощи са спрени или прекратени;\n2. вписването в регистъра по чл. 147а от Закона за здравето е заличено;\n3. запрещението е отменено.\n(4) Изпълнителният директор на Националната агенция за приходите или оправомощено от него длъжностно лице има право на служебен достъп до данни от регистрите и системите, в които са вписани обстоятелствата по ал. 1, т. 1 – 3.\n(5) Редът за осъществяване на достъп по ал. 4, както и редът за вписване и заличаване по ал. 2 и 3 се определят с наредба на Министерския съвет.\n(6) От регистъра по чл. 10г:\n1. не се заличават служебно лица, които са заявили вписване в регистъра по реда на чл. 10г, ал. 3;\n2. не се заличават лица по тяхно заявление, ако са били вписани по реда на ал. 2.\n(7) При осъществяване на достъп по реда на чл. 10д, ал. 2 от служители на организаторите на хазартни игри от регистъра по чл. 10г не се предоставя информация за основанието за вписването в регистъра.\n(8) При отпускане на социални помощи изпълнителният директор на Агенцията за социално подпомагане осигурява на лицата информация за ограничението по ал. 1, т. 1.\n(9) Изпълнителният директор на Националната агенция за приходите чрез оправомощено от него лице може да вписва и заличава от регистъра по чл. 10г и лица, чрез които се извършва контролната дейност по спазването на ограниченията по ал. 1.“\n§ 9. \nСъздава се чл. 10ж: \n„Ограничаване на рисково поведение при онлайн залагания\nЧл. 10ж. (1) Организаторите на онлайн залагания предприемат мерки за ограничаване на поведение, което поставя под риск здравето и финансовото благосъстояние на потребителите.\n(2) С наредба на министъра на финансите и министъра на здравеопазването се определят минималните мерки по ал. 1, в т.ч.:\n1. максимален престой на интернет страници за онлайн залагания;\n2. максимална загуба за определени периоди, след която потребителят се вписва временно в регистъра по чл. 10г;\n3. максимален размер на залозите за определени видове хазартни игри и определени часови диапазони.\n(3) С наредбата по ал. 2 се определят намалени максимални стойности за лица под 24-годишна възраст.“\n§ 10.\n В чл. 44, ал. 1 думите „училища по смисъла на Закона за предучилищното и училищното образование“ се заменят с „образователни институции по смисъла на Закона за предучилищното и училищното образование, висши училища по смисъла на Закона за висшето образование, читалища по смисъла на Закона за народните читалища, детски площадки, ученически и студентски общежития, обекти, в които се предоставят социални услуги на деца и младежи“.\n§ 11.\n В чл. 47 се създава ал. 4:\n„(4) Организатор на хазартни игри с игрални автомати и игри в игрално казино незабавно изплаща печалба в размер до 10 000 лв. и/или дава предметната печалба на физическото лице, представило му жетони, отрязъци от фишове, талони или други удостоверителни знаци за потвърждаване на печалбата, които те материализират. Когато размерът на паричната печалба е равен или по-голям от 10 000 лв., изплащането се извършва по банков път до края на следващия работен ден.“\n§ 12.\n В чл. 85, ал. 1 се създава т. 15:\n„15. когато организаторът на хазартни игри наруши за трети пореден път чл. 45, ал. 2, т. 7.“\n§ 13.\n В чл. 86, ал. 1 се създава т. 12:\n„12. когато организаторът на хазартни игри системно извърши или допусне да се извърши нарушение на чл. 10 – 12, чл. 16, 17, чл. 33 – 35, чл. 40, 45 и 46 от Закона за мерките срещу изпирането на пари.“\n§ 14.\n Създава се чл. 86а:\n„Доброволно преустановяване на нарушението\nЧл. 86а. (1) Преди издаване на решението за отнемане по чл. 85, ал. 1 или чл. 86, ал. 1 изпълнителният директор на Националната агенция за приходите изпраща уведомление до организатора за установеното нарушение и му дава едномесечен срок да преустанови нарушението и да отстрани последиците.\n(2) В уведомлението по ал. 1 се посочват фактите и обстоятелствата по установеното нарушение и се указват необходимите действия, които организаторът трябва да предприеме за преустановяване на нарушението и отстраняване на последиците, както и какви доказателства за тези си действия организаторът следва да представи на Националната агенция за приходите.\n(3) Ако организаторът в срока по ал. 1 представи необходимите доказателства, че е преустановил нарушението и отстранил последиците, Националната агенция за приходите в 14-дневен срок от получаването на доказателствата извършва проверка за тяхната валидност и ако същите са валидни, принудителната административна мярка не се прилага, като решенията за това се съобщават на организатора.\n(4) Ако за организатора е невъзможно да преустанови нарушението и/или да отстрани последиците, той може да подаде искане по чл. 35, ал. 1, т. 4 за предсрочно прекратяване на лиценза. В този случай принудителната административна мярка не се прилага.“\n§ 15.\n Създава се чл. 88а:\n„Преустановяване на публикуването на незаконно съдържание\nЧл. 88а. За преустановяване на публикуването на незаконно съдържание, отнасящо се до предоставяне на онлайн хазартни игри без лиценз чрез мобилни приложения или до реклама, която не е допустима по този закон, се разпорежда премахване на съдържание със заповед по чл. 9, параграф 1 от Регламент (ЕС) 2022/2065 на Европейския парламент и на Съвета от 19 октомври 2022 г. относно единния пазар на цифрови услуги и за изменение на Директива 2000/31/ЕО (Акт за цифровите услуги) (ОВ, L 277/ 1 от 27 октомври 2022 г.), издадена от изпълнителния директор на Националната агенция за приходите или от директора на Главна дирекция „Борба с организираната престъпност“ на Министерството на вътрешните работи.“\n§ 16.\n Създава се чл. 97а:\n„Чл. 97а. (1) На лице, което наруши забрана по чл. 9, ал. 13 или 16, се налага имуществена санкция в размер от 50 000 до 200 000 лв. Когато нарушението е повторно, санкцията е в двоен размер.\n(2) Лице, което наруши забраната по чл. 9, ал. 14, се наказва с глоба в размер от 500 до 2000 лв.\n(3) На организатор на хазартни игри, който наруши забраната по чл. 9, ал. 15, се налага имуществена санкция в размер от 3000 до 7000 лв.\n(4) На предприятие, предоставящо обществени електронни съобщителни мрежи и/или услуги, което не изпълни задължението си по чл. 17, ал. 6, се налага имуществена санкция в размер от 50 000 до 200 000 лв. Когато нарушението е извършено повторно, санкцията е в двоен размер.\n(5) На търговец, който наруши забраната по чл. 9, ал. 17, се налага имуществена санкция от 1000 до 10 000 лв. Когато нарушението е извършено повторно, санкцията е в двоен размер.“\n§ 17.\n Член 105 се изменя така:\n„Чл. 105. (1) Организатор на хазартни игри, който рекламира хазартни игри в нарушение на чл. 10, се наказва с имуществена санкция в размер от 30 000 до 50 000 лв.\n(2) Лицата, които публикуват, излъчват или разпространяват реклама на хазартни игри в нарушение на чл. 10, се наказват с имуществена санкция в размер от 10 000 до 30 000 лв. или глоба в размер от 5000 до 10 000 лв.“\n§ 18.\n В § 1 от допълнителната разпоредба се правят следните изменения и допълнения:\n1. Точка 23 се изменя така:\n„23. „Реклама на хазартни игри“ е разпространявана във всякаква форма, с всякакви средства информация, която директно приканва потребителите да участват в хазартни игри, включително като създава впечатление, че с участието в играта потребителите ще могат да разрешат лични или финансови проблеми или ще постигнат финансово благополучие, или приканва гражданите да участват в играта с обещания за големи печалби. Реклама на хазартни игри е и всяка форма на търговско послание, съобщение, препоръка или действие, която използва наименование на хазартни игри или търговска марка на организатор на хазартни игри, както и фирма или търговска марка на организатор на хазартни игри върху продукти и стоки.“\n2. Създава се т. 27:\n„27. „Бонус“ е всяка форма на промоционална оферта, която се предлага, за да се привлекат нови участници или да се задържат съществуващи такива чрез предоставяне от организатора на хазартни игри на вид стимул за участие в игрите, включително и предоставяне на виртуални бонус средства и безплатни залози.“\nПреходни и заключителни разпоредби\n§ 19.\n Образуваните и неприключени до влизането в сила на този закон пред изпълнителния директор на Националната агенция за приходите административни и административнонаказателни производства се довършват по правилата на Закона за хазарта, действащи до влизането в сила на този закон.\n§ 20.\n Организаторите на хазартни игри с игрални автомати и с игри в игрално казино привеждат дейността си в съответствие с чл. 4, ал. 6 и чл. 44, ал. 1 в тригодишен срок от влизането в сила на този закон.\n§ 21.\n В 4-месечен срок от влизането в сила на този закон министърът на здравеопазването приема наредбата по чл. 10а, ал. 8.\n§ 22.\n В Наказателния кодекс (oбн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г. и бр. 23 от 2024 г.) в чл. 327 се правят следните изменения:\n1. В ал. 1 думите „от хиляда до десет“ се заменят с „от двадесет хиляди до сто“. \n2. В ал. 2 думите „от две хиляди до петдесет“ се заменят с „от четиридесет хиляди до двеста“.\n§ 23.\n В Закона за радиото и телевизията (обн., ДВ, бр. 138 от 1998 г.; Решение № 10 на Конституционния съд от 1999 г. – бр. 60 от 1999 г.; изм., бр. 81 от 1999 г., бр. 79 от 2000 г., бр. 96 и 112 от 2001 г., бр. 77 и 120 от 2002 г., бр. 99 и 114 от 2003 г., бр. 99 и 115 от 2004 г., бр. 88, 93 и 105 от 2005 г., бр. 21, 34, 70, 80, 105 и 108 от 2006 г., бр. 10, 41, 53 и 113 от 2007 г., бр. 110 от 2008 г., бр. 14, 37, 42 и 99 от 2009 г., бр. 12, 47, 97, 99 и 101 от 2010 г., бр. 28, 99 и 105 от 2011 г., бр. 38 и 102 от 2012 г., бр. 15, 17 и 27 от 2013 г.; Решение № 8 на Конституционния съд от 2013 г. – бр. 91 от 2013 г.; изм., бр. 109 от 2013 г., бр. 19 и 107 от 2014 г., бр. 96 от 2015 г., бр. 46, 61, 98 и 103 от 2016 г., бр. 8, 63, 75, 92 и 99 от 2017 г., бр. 7, 27, 44, 77, 103 и 106 от 2018 г., бр. 100 от 2019 г., бр. 68, 104 и 109 от 2020 г., бр. 20 от 2021 г., бр. 8 и 104 от 2022 г. и бр. 84, 100 и 108 от 2023 г.) в чл. 2, ал. 5 т. 5 се отменя.\n§ 24.\n В Закона за корпоративното подоходно облагане (обн., ДВ, бр. 105 от 2006 г.; изм., бр. 52, 108 и 110 от 2007 г., бр. 69 и 106 от 2008 г., бр. 32, 35 и 95 от 2009 г., бр. 94 от 2010 г., бр. 19, 31, 35, 51, 77 и 99 от 2011 г., бр. 40 и 94 от 2012 г., бр. 15, 16, 23, 68, 91, 100 и 109 от 2013 г., бр. 1, 105 и 107 от 2014 г., бр. 12, 22, 35, 79 и 95 от 2015 г., бр. 32, 74, 75 и 97 от 2016 г., бр. 58, 85, 92, 97 и 103 от 2017 г., бр. 15, 91, 98, 102, 103 и 105 от 2018 г., бр. 24, 64, 96, 101 и 102 от 2019 г., бр. 18, 28, 38, 69, 104, 107 и 110 от 2020 г., бр. 14 и 21 от 2021 г., бр. 8, 14, 17, 25, 51, 99, 100, 102 и 104 от 2022 г. и бр. 66, 86, 102, 106 и 108 от 2023 г.) в чл. 26 се създава т. 13:\n„13. разходи за бонуси по Закона за хазарта.“\n§ 25.\n В Закона за данък върху добавената стойност (обн., ДВ, бр. 63 от 2006 г.; изм., бр. 86, 105 и 108 от 2006 г.; Решение № 7 на Конституционния съд от 2007 г. – бр. 37 от 2007 г.; изм., бр. 41, 52, 59, 108 и 113 от 2007 г., бр. 106 от 2008 г., бр. 12, 23, 74 и 95 от 2009 г., бр. 94 и 100 от 2010 г., бр. 19, 77 и 99 от 2011 г., бр. 54, 94 и 103 от 2012 г., бр. 23, 30, 68, 98, 101, 104 и 109 от 2013 г., бр. 1, 105 и 107 от 2014 г., бр. 41, 79, 94 и 95 от 2015 г., бр. 58, 60, 74, 88, 95 и 97 от 2016 г., бр. 85, 92, 96 и 97 от 2017 г., бр. 24, 65 и 98 от 2018 г., бр. 24, 33, 96, 100, 101 и 102 от 2019 г., бр. 14, 18, 52, 55, 71, 104 и 107 от 2020 г., бр. 17 и 111 от 2021 г., бр. 14, 18, 52, 58, 99 и 102 от 2022 г. и бр. 66, 106 и 108 от 2023 г.) в § 15д от преходните и заключителните разпоредби се правят следните изменения и допълнения:\n1. В ал. 3 думите „30 юни“ се заменят с „31 декември“.\n2. Създава се ал. 9:\n„(9) До 31 декември 2024 г. включително, данъчната основа, посочена в данъчния документ, издаден от производителя или вносителя за доставка на бял хляб, хляб „Добруджа“ и типов хляб, може да бъде увеличена с максимална надценка в размер до 15 на сто без данъка по този закон по веригата доставки до краен потребител.“\n§ 26.\n (1) Параграф 6 влиза в сила в 4-месечен срок след влизането в сила на този закон.\n(2) Параграф 7, т. 2 относно думите „или служебно по реда на чл. 10е, ал. 2“ и т. 4 относно думите „както и служебно по реда на чл. 10е, ал. 3“, § 8 и 9 влизат в сила от 1 януари 2025 г.\n(3) Параграф 25 влиза в сила от 1 юли 2024 г.\nЗаконът е приет от 49-ото Народно събрание на 30 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3154"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165512",
    "meta": [],
    "text": "УКАЗ № 144\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на международен договор за Изменение и допълнение № 2 на международен договор (LOA) BU-D-SAB „Самолети F-16 Block 70 и свързана с тях поддръжка“ (F-16 Block 70 aircraft and associated support) по програмата на САЩ за чуждестранни военни продажби (Foreign Military Sales-FMS), приет от 49-ото Народно събрание на 30 април 2024 г.\nИздаден в \nСофия на 9 май 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на международен договор за Изменение и допълнение № 2 на международен договор (LOA) BU-D-SAB „Самолети F-16 Block 70 и свързана с тях поддръжка“ (F-16 Block 70 aircraft and associated support) по програмата на САЩ за чуждестранни военни продажби (Foreign Military Sales-FMS)\nЧл. 1. \nРатифицира международния договор за Изменение и допълнение № 2 на международен договор (LOA) BU-D-SAB „Самолети F-16 Block 70 и свързана с тях поддръжка“ (F-16 Block 70 aircraft and associated support) по програмата на САЩ за чуждестранни военни продажби (Foreign Military Sales-FMS), подписан на 31 януари 2024 г. в Охайо, САЩ, и на 12 април 2024 г. в София, Република България. \nЧл. 2. \nРазпорежда на основание чл. 25, ал. 2 от Закона за международните договори на Република България договорът по чл. 1 да не се обнародва в „Държавен вестник“.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 30 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3155"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164734",
    "meta": [],
    "text": "УКАЗ № 140\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за експортния контрол на продукти, свързани с отбраната, и на изделия и технологии с двойна употреба, приет от 49-ото Народно събрание на 26 април 2024 г.\nИздаден в \nСофия на 7 май 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за експортния контрол на продукти, свързани с отбраната, \nи на изделия и технологии с двойна употреба\n(обн., ДВ, бр. 26 от 2011 г.; изм. бр. 56 и 93 от 2012 г., бр. 9 от 2014 г., бр. 14 и 79 от 2015 г., бр. 58 от 2016 г., бр. 101 от 2017 г. и бр. 63 от 2019 г.)\n§ 1. \nВ чл. 1, ал. 1 се правят следните изменения:\n1. Точка 2 се изменя така:\n„2. мерките по прилагане на Регламент (ЕС) 2021/821 на Европейския парламент и на Съвета от 20 май 2021 г. за въвеждане на режим на Съюза за контрол на износа, брокерската дейност, техническата помощ, транзита и трансфера на изделия с двойна употреба (ОВ, L 206 от 11 юни 2021 г.), наричани по-нататък съответно „Регламент (ЕС) 2021/821“ и „изделия с двойна употреба“;“.\n2. В т. 3 думите „и брокерска дейност с тях“ се заличават, а думите „тези дейности“ се заменят с „тази дейност“.\n3. Точка 4 се отменя.\n§ 2. \nВ чл. 2 се правят следните изменения и допълнения:\n1. В ал. 2 след думите „брокерската дейност“ се добавя „техническата помощ“, а думите „Регламент (ЕО) № 428/2009“ се заменят с „Регламент (ЕС) 2021/821“. \n2. В ал. 3 думите „Регламент (ЕО) № 428/2009“ се заменят с „Регламент (ЕС) 2021/821“. \n§ 3. \nВ чл. 13, ал. 5 след думите „регистрация за трансфер“ се добавя „и удостоверение за регистрация за брокерска дейност“.\n§ 4. \nВ чл. 32 се правят следните допълнения:\n1. В ал. 1 в текста преди т. 1 след думите „на икономиката“ се добавя „и индустрията“. \n2. В ал. 4 накрая се добавят думите „и индустрията“.\n3. Навсякъде в ал. 6 след думите „на икономиката“ се добавя „и индустрията“.\n4. В ал. 7 в изречение първо след думата „реимпорт“ се добавя „или трансфер от територията на Република България“, а в изречение второ накрая се добавя „наричан по-нататък „Митническия кодекс на съюза“.\n§ 5. \nВ наименованието на глава трета след думата „транзит“ се поставя запетая и се добавя „предоставяне на техническа помощ“.\n§ 6. \nВ наименованието на раздел I на глава трета след думата „транзита“ се поставя запетая и се добавя „предоставянето на техническа помощ“.\n§ 7. \nВ чл. 33 след думата „транзита“ се добавя „предоставянето на техническа помощ“, а думите „Регламент (ЕО) № 428/2009“ се заменят с „Регламент (ЕС) 2021/821“.\n§ 8. \nЧлен 34 се изменя така:\n„Чл. 34. (1) Разрешение за износ на изделия с двойна употреба се изисква за:\n1. изделия с двойна употреба, посочени в Приложение I на Регламент (ЕС) 2021/821;\n2. изделия с двойна употреба извън посочените в Приложение I на Регламент (ЕС) 2021/821, когато са налице условията на чл. 4, 5, 9 или 10 до всички или до някои местоназначения от същия регламент;\n3. определени с акт на Министерския съвет изделия с двойна употреба извън посочените в Приложение I на Регламент (ЕС) 2021/821, представляващи заплаха за обществената сигурност и човешките права.\n(2) Разрешение за трансфер на изделия с двойна употреба се изисква за изделия с двойна употреба:\n1. определени в Приложение IV на Регламент (ЕС) 2021/821, от територията на Република България за територията на друга държава членка;\n2. които не са определени в Приложение IV на Регламент (ЕС) 2021/821, когато към момента на трансфера са налице условията на чл. 11, параграф 2 от същия регламент.\n(3) Разрешение за транзит на изделия с двойна употреба, определени в Приложение I на Регламент (ЕС) 2021/821, се изисква, когато изделията са или може да бъдат предназначени за употребите, определени в чл. 4, параграф 1, буква „а“ от същия регламент.\n(4) Разрешение за предоставяне на техническа помощ на изделия с двойна употреба, определени в Приложение I на Регламент (ЕС) 2021/821, се изисква, когато изделията са или може да бъдат предназначени, изцяло или частично, за някоя от употребите, определени в чл. 4, параграф 1, букви „а“ и „б“ от същия регламент.\n(5) Разрешение за брокерски услуги с изделия с двойна употреба се изисква за изделия с двойна употреба:\n1. определени в Приложение I на Регламент (ЕС) 2021/821, когато изделията са или може да бъдат предназначени за употребите, определени в чл. 4, параграф 1, букви „а“ и „б“ от същия регламент;\n2. които не са включени в Приложение I на Регламент (ЕС) 2021/821, когато изделията са или може да бъдат предназначени за употребите, определени в чл. 4, параграф 1 от същия регламент.“\n§ 9. \nВ чл. 35 думите „параграф 2 от Регламент (ЕО) № 428/2009“ се заменят с „точка 2 от Регламент (ЕС) 2021/821“.\n§ 10.\n В чл. 36 се правят следните изменения и допълнения:\n1. В ал. 1 думите „Регламент (ЕО) № 428/2009“ се заменят с „Регламент (ЕС) 2021/821“.\n2. В ал. 2:\nа) в т. 1 след думата „износ“ се добавя „предоставяне на техническа помощ“;\nб) в т. 5 думите „Регламент (ЕО) № 428/2009“ се заменят с „Регламент (ЕС) 2021/821“.\n§ 11.\n В чл. 37 се правят следните изменения и допълнения:\n1. В ал. 1 след думите „на икономиката“ се добавя „и индустрията“.\n2. Алинея 2 се изменя така:\n„(2) Брокерска дейност с изделия с двойна употреба от Приложение I на Регламент (ЕС) 2021/821 може да извършват лицата по чл. 2, точка 8 от Регламент (ЕС) 2021/821 след регистриране в Министерството на икономиката и индустрията.“\n§ 12.\n В чл. 45 се правят следните изменения и допълнения:\n1. В ал. 1 думите „Регламент (ЕО) № 428/2009“ се заменят с „Регламент (ЕС) 2021/821“.\n2. Алинея 2 се изменя така:\n„(2) За износ на изделия с двойна употреба за държавите, посочени в Приложение II, раздели А-З на Регламент (ЕС) 2021/821, се прилагат генерални разрешения на Съюза за износ съгласно чл. 2, точка 15 от Регламент (ЕС) 2021/821.“\n3. В ал. 4 думите „Регламент (ЕО) № 428/2009“ се заменят с „Регламент (ЕС) 2021/821“.\n5. В ал. 5 изречение първо се изменя така: „Глобално разрешение се издава за износ на определен тип или категория изделия с двойна употреба, посочени в Приложение I на Регламент (ЕС) 2021/821, с изключение на изделия, посочени в Приложение II, Раздел И на Регламент (ЕС) 2021/821, което е валидно за износ за една или повече държави.“\n6. Създава се нова ал. 6:\n„(6) Индивидуално или глобално разрешение за износ за голям проект, по смисъла на чл. 2, точка 14 от Регламент (ЕС) 2021/821, по отношение по вид или категория изделия с двойна употреба се издава за един или повече конкретни вносители и крайни потребители в една или повече определени трети държави за целите на конкретен голям проект. Разрешението е със срок на валидност до 4 години, освен при надлежно обосновани обстоятелства, свързани с продължителността на проекта.“\n7. Досегашната ал. 6 става ал. 7 и в нея думите „Регламент (ЕО) № 428/2009“ се заменят с „Регламент (ЕС) 2021/821“, а накрая се добавя „и индустрията“.\n8. Досегашната ал. 7 става ал. 8 и в нея думите „параграфи 1 – 5 от Регламент (ЕО) № 428/2009“ се заменят с „параграфи 1 – 3 от Регламент (ЕС) 2021/821“.\n§ 13.\n В чл. 47 се правят следните изменения и допълнения: \n1. Алинея 1 се изменя така:\n„(1) Разрешение за брокерски услуги с изделия с двойна употреба, определени в Приложение I на Регламент (ЕС) 2021/821, се изисква, когато брокерът е бил информиран от контролен орган по чл. 67, ал. 1, че изделията са или може да бъдат предназначени изцяло или частично за някоя от употребите, определени в чл. 4, параграф 1, букви „а“ и „б“ от Регламент (ЕС) 2021/821, както и в случаите, когато брокерът има основания да смята, че изделията с двойна употреба са или може да бъдат предназначени за употребите по чл. 4, параграф 1, букви „а“ и „б“ от същия регламент.“ \n2. В ал. 2, т. 1 накрая се добавя „на произход“.\n§ 14.\n В чл. 48 думите „Регламент (ЕО) № 428/2009“ се заменят с „Регламент (ЕС) 2021/821“, а след думите „параграф 1“ се добавя „буква „а“.\n§ 15.\n В чл. 49, ал. 3 думите „параграф 1 от Регламент (ЕО) № 428/2009“ се заменят с „параграф 1, буква „а“ от Регламент (ЕС) 2021/821“.\n§ 16.\n В чл. 51 се правят следните изменения и допълнения:\n1. В ал. 3 – 7 думите „Регламент (ЕО) № 428/2009“ се заменят с „Регламент (ЕС) 2021/821“.\n2. В ал. 8 думите „Регламент (ЕО) № 428/2009“ се заменят с „Регламент (ЕС) 2021/821“, а думите „чл. 22, параграф 2“ се заменят с „чл. 11, параграф 2“.\n3. Навсякъде в ал. 9 думите „Регламент (ЕО) № 428/2009“ се заменят с „Регламент (ЕС) 2021/821“.\n4. В ал. 10 думите „Регламент (ЕО) № 428/2009“ се заменят с „Регламент (ЕС) 2021/821“, а след думите „на икономиката“ се добавя „и индустрията“. \n§ 17.\n В глава трета се създава раздел VIII с наименование „Предоставяне на техническа помощ по отношение на изделията с двойна употреба“ с чл. 53а:\n„Раздел VIII\nПредоставяне на техническа помощ по отношение на изделията с двойна употреба\nЧл. 53а. (1) Разрешение за предоставяне на техническа помощ по отношение на изделията с двойна употреба, определени в Приложение I на Регламент (ЕС) 2021/821, се изисква, когато изделията са или може да бъдат предназначени изцяло или частично за някоя от употребите, определени в чл. 4, параграф 1, букви „а“ и „б“ от същия регламент. \n(2) Разрешението по ал. 1 се издава от Междуведомствената комисия по ред, определен в правилника за прилагане на закона.\n(3) Издаденото разрешение е със срок на валидност до една година и може да бъде продължено еднократно за срок до 6 месеца. \n(4) Разрешение за предоставяне на техническа помощ по отношение на изделията с двойна употреба не се изисква, когато са налице обстоятелствата по чл. 8, параграф 3 от Регламент (ЕС) 2021/821.“\n§ 18.\n В чл. 58, ал. 1, т. 1 думите „чл. 12 от Регламент (ЕО) № 428/2009“ се заменят с „чл. 15 от Регламент (ЕС) 2021/821“.\n§ 19.\n В чл. 61, ал. 1, т. 1 думите „чл. 12 от Регламент (ЕО) № 428/2009“ се заменят с „чл. 15 от Регламент (ЕС) 2021/821“.\n§ 20.\n В чл. 62, ал. 3 думите „чл. 9, параграф 1 от Регламент (ЕО) № 428/2009“ се заменят с „чл. 12, параграф 7 от Регламент (ЕС) 2021/821“.\n§ 21.\n В чл. 66 се правят следните изменения и допълнения: \n1. Алинея 8 се изменя така:\n„(8) При подаване на заявление за износ на продукти, свързани с отбраната, или на изделия с двойна употреба, получени в резултат на внос и/или трансфер за територията на Република България, заявителите са длъжни да информират Междуведомствената комисия за наличието на ограничения за реекспорт и/или износ след трансфер, с които е обвързан вносът или трансферът за територията на Република България и които са наложени от държавата, издала разрешението за износ или трансфер, както и за това, че те са спазили условията на тези ограничения, включително че са получили съгласие за реекспорт или последващ износ след трансфер от държавата на доставчика.“ \n2. Създава се нова ал. 9:\n„(9) При подаване на заявление за трансфер от територията на Република България на продукти, свързани с отбраната, или на изделия с двойна употреба, получени в резултат на внос или трансфер за територията на Република България, заявителите са длъжни да информират Междуведомствената комисия за наличието на ограничения за трансфер след внос и/или трансфер за територията на Република България, с които е обвързан вносът или трансферът за територията на Република България и които са наложени от държавата, издала разрешението за износ или трансфер, както и за това, че те са спазили условията на тези ограничения, включително че са получили съгласие за последващ трансфер от държавата на доставчика.“ \n3. Досегашните ал. 9, 10, 11 и 12 стават съответно ал. 10, 11, 12 и 13.\n§ 22.\n В чл. 68 се правят следните изменения:\n1. В ал. 1 в текста преди т. 1 думите „Регламент (ЕО) № 428/2009“ се заменят с „Регламент (ЕС) 2021/821“. \n2. В ал. 2 думите „чл. 16, параграф 4 от Регламент (ЕО) № 428/2009“ се заменят с „чл. 21, параграф 4 от Регламент (ЕС) 2021/821“.\n§ 23.\n В чл. 72 в текста преди т. 1 след думите „двойна употреба“ се добавя „предоставяне на техническа помощ по отношение на изделията с двойна употреба, индивидуално или глобално разрешение за износ за голям проект по смисъла на чл. 2, точка 14 от Регламент (ЕС) 2021/821, по отношение по вид или категория изделия с двойна употреба, разрешения за изделия с двойна употреба извън посочените в Приложение I на Регламент (ЕС) 2021/821, когато са налице условията по чл. 4, 5, 9 или 10 от регламента до всички или до някои местоназначения“.\n§ 24.\n В § 2 от допълнителните разпоредби се правят следните изменения и допълнения: \n1. В т. 2 думите „чл. 2, параграф 1 от Регламент (ЕО) № 428/2009“ се заменят с „чл. 2, точка 1 от Регламент (ЕС) 2021/821“.\n2. В т. 3 думата „Общността“ се заменя със „Съюза“.\n3. Точка 6 се изменя така:\n„6. „Износ“ е:\nа) режим износ по смисъла на член 269 от Митническия кодекс на Съюза;\nб) реекспорт по смисъла на член 270 от Митническия кодекс на Съюза; реекспорт настъпва и ако по време на транзит през митническата територия на Съюза съгласно т. 7 и 7а от този параграф, трябва да бъде подадена обобщена декларация за напускане поради промяна на крайното местоназначение на изделията, когато митническата декларация за режим транзит не съдържа данните за сигурност и безопасност;\nв) режим пасивно усъвършенстване по смисъла на член 259 от Митническия кодекс на Съюза, или\nг) предаване на софтуер или технологии по електронен път, включително по телефакс, телефон, електронна поща или други електронни средства, до местоназначения извън митническата територия на Съюза; това включва предоставяне в електронен формат на такъв софтуер и технологии на физически или юридически лица или на съдружия извън митническата територия на Съюза; също така включва и устното предаване на технология, когато технологията е описана върху носител за гласово предаване.“\n4. Точка 7 се изменя така:\n„7. „Транзит на продукти, свързани с отбраната“ е транспортиране на несъюзни продукти, свързани с отбраната, които се въвеждат и преминават през митническата територия на Съюза с местоназначение извън Съюза.“\n5. Създава се т. 7а:\n„7а. „Транзит на изделия с двойна употреба“ е транспортиране на несъюзни изделия с двойна употреба, които се въвеждат и преминават през митническата територия на Съюза с местоназначение извън митническата територия на Съюза, когато тези изделия:\nа) са поставени под режим външен транзит съгласно член 226 от Митническия кодекс на Съюза и само преминават през митническата територия на Съюза;\nб) се претоварват в свободна зона или се реекспортират директно от нея;\nв) са на временно складиране и се реекспортират директно от съоръжение за временно складиране, или\nг) са въведени на митническата територия на Съюза със същото плавателно или въздухоплавателно средство, което ще ги изведе от посочената територия без разтоварване.“\n6. Точка 10 се изменя така:\n„10. „Несъюзни продукти, свързани с отбраната“ са продукти, свързани с отбраната, които попадат в категорията несъюзни стоки по смисъла на чл. 5, т. 24 от Митническия кодекс на Съюза.“\n7. Точка 13 се изменя така:\n„13. „Брокер“ е физическо или юридическо лице или всяко съдружие, което предоставя брокерски услуги от митническата територия на Съюза за територията на трета държава.“\n8. Точка 15 се изменя така:\n„15. „Техническа помощ“ е всякакво техническо подпомагане, свързано с поправяне, разработване, производство, сглобяване, изпитване, поддръжка или всякакво друго техническо обслужване, и може да бъде под формата на инструктаж, съвети, обучение, предаване на работни познания или умения или консултантски услуги, включително по електронен път, както и по телефона и чрез други устни форми на оказване на помощ.“ \n9. Точка 16 се изменя така:\n„16. „Военна крайна употреба“ е: \nа) вграждане във военни изделия, описани във военните списъци на държавите членки;\nб) употреба на производствено, изпитателно или аналитично оборудване и съставни части за него за разработка, производство или поддръжка на военни изделия, описани във военните списъци на държавите членки, или\nв) употреба на полуготови продукти в завод за производство на военни изделия, описани във военните списъци на държавите членки.“ \n10. Създава се т. 24: \n„24. „Доставчик на техническа помощ“ е:\nа) всяко физическо или юридическо лице или всяко съдружие, което предоставя техническа помощ от митническата територия на Съюза за територията на трета държава;\nб) всяко физическо или юридическо лице или всяко съдружие, пребиваващо или установено в държава членка, което предоставя техническа помощ на територията на трета държава, или\nв) всяко физическо или юридическо лице или всяко съдружие, пребиваващо или установено в държава членка, което предоставя техническа помощ на лице, пребиваващо в трета държава, намиращо се временно на митническата територия на Съюза.“\n§ 25.\n Навсякъде в останалите текстове на закона думата „Общността“ се заменя със „Съюза“ с изключение на § 3 от допълнителните разпоредби.\n§ 26.\n Навсякъде в останалите текстове на закона думите „Регламент (ЕО) № 428/2009“ се заменят с „Регламент (ЕС) 2021/821“.\n§ 27.\n Навсякъде в останалите текстове на закона думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“.\nЗаключителни разпоредби\n§ 28.\n В Закона за забрана на химическото оръжие и за контрол на токсичните химически вещества и техните прекурсори (обн., ДВ, бр. 8 от 2000 г.; изм., бр. 75 от 2002 г., бр. 11 от 2007 г., бр. 82 от 2009 г., бр. 26 от 2011 г., бр. 14 от 2015 г., бр. 63 от 2019 г. и бр. 23 от 2024 г.) навсякъде думите „министърът на икономиката“ и „министъра на икономиката“ се заменят съответно с „министърът на икономиката и индустрията“ и „министъра на икономиката и индустрията“.\n§ 29.\n В Закона за изпълнение на Регламент (ЕС) 2019/125 на Европейския парламент и на Съвета от 16 януари 2019 г. относно търговията с някои стоки, които биха могли да бъдат използвани с цел изпълнение на смъртно наказание, изтезания или други форми на жестоко, нечовешко или унизително отношение или наказание (ДВ, бр. 82 от 2020 г.) навсякъде думите „Министерството на икономиката“ и „министъра на икономиката“ се заменят съответно с „Министерството на икономиката и индустрията“ и „министъра на икономиката и индустрията“.\n§ 30.\n В Закона за изпълнение на Конвенцията по касетъчните боеприпаси и Конвенцията за забраната на използването, складирането, производството и трансфера на противопехотни мини и за тяхното унищожаване (обн., ДВ, бр. 95 от 2015 г.; изм., бр. 103 от 2017 г., бр. 2 и 10 от 2018 г. и бр. 37 и 98 от 2019 г.) в чл. 9, ал. 2 думите „Министерството на икономиката“ се заменят с „Министерството на икономиката и индустрията“.\n§ 31.\n В Закона за административното регулиране на производството на оптични дискове и матрици (обн., ДВ, бр. 74 от 2005 г.; изм., бр. 105 от 2005 г., бр. 30, 34 и 80 от 2006 г., бр. 53 и 84 от 2007 г., бр. 82 от 2009 г., бр. 25 и 77 от 2011 г., бр. 14 от 2015 г., бр. 63, 92 и 103 от 2017 г. и бр. 26 от 2020 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“. \n§ 32.\n В Закона за контрол върху наркотичните вещества и прекурсорите (обн., ДВ, бр. 30 от 1999 г.; изм., бр. 63 от 2000 г., бр. 74, 75 и 120 от 2002 г., бр. 56 от 2003 г., бр. 76, 79 и 103 от 2005 г., бр. 30, 75 и 82 от 2006 г., бр. 31 и 55 от 2007 г., бр. 36, 43 и 69 от 2008 г., бр. 41, 74, 82 и 93 от 2009 г., бр. 22 от 2010 г.; попр., бр. 23 от 2010 г.; изм., бр. 29, 59 и 98 от 2010 г., бр. 8, 12, 60 и 61 от 2011 г., бр. 83 и 102 от 2012 г., бр. 52, 68 и 109 от 2013 г., бр. 53 от 2014 г., бр. 14 от 2015 г., бр. 42 и 58 от 2016 г., бр. 58, 63, 92 и 103 от 2017 г., бр. 1, 17, 84 и 102 от 2018 г., бр. 24 и 101 от 2019 г., бр. 60 и 105 от 2020 г., бр. 102 от 2022 г., бр. 102 от 2023 г. и бр. 23 от 2024 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“.\n§ 33.\n В Закона за виното и спиртните напитки (обн., ДВ, бр. 45 от 2012 г.; изм., бр. 15 от 2013 г., бр. 26 от 2014 г., бр. 14 и 61 от 2015 г., бр. 9 и 58 от 2017 г., бр. 17, 77 и 98 от 2018 г., бр. 51 от 2020 г., бр. 102 от 2022 г. и бр. 105 от 2023 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“. \n§ 34.\n В Закона за стоковите борси и тържищата (обн., ДВ, бр. 93 от 1996 г.; изм., бр. 41 и 153 от 1998 г., бр. 18 от 1999 г., бр. 20 от 2000 г., бр. 41 от 2001 г., бр. 30, 34 и 85 от 2006 г., бр. 42 и 82 от 2009 г., бр. 18 и 97 от 2010 г., бр. 39 и 42 от 2011 г., бр. 38 и 77 от 2012 г., бр. 12 и 14 от 2015 г., бр. 85 и 103 от 2017 г., бр. 7 от 2018 г., бр. 52 от 2020 г. и бр. 84 от 2023 г.) навсякъде думите „министъра на икономиката“ се заменят с „министъра на икономиката и индустрията“. \n§ 35.\n В Закона за експортното застраховане (обн., ДВ, бр. 61 от 1998 г.; изм., бр. 112 от 2001 г., бр. 92 от 2004 г., бр. 103 от 2005 г., бр. 41 от 2007 г., бр. 36 от 2008 г., бр. 82 от 2009 г., бр. 82 от 2012 г., бр. 15 от 2013 г., бр. 14 от 2015 г., бр. 58 от 2017 г. и бр. 100 от 2018 г.) навсякъде думите „министърът на икономиката“ и „министъра на икономиката“ се заменят съответно с „министърът на икономиката и индустрията“ и „министъра на икономиката и индустрията“. \n§ 36.\n В Закона за измерванията (обн., ДВ, бр. 46 от 2002 г.; изм., бр. 88, 95 и 99 от 2005 г., бр. 36 от 2008 г., бр. 82 от 2009 г., бр. 39 от 2011 г., бр. 38 и 77 от 2012 г., бр. 15 и 66 от 2013 г., бр. 98 от 2014 г., бр. 14 от 2015 г., бр. 58 от 2017 г., бр. 12 от 2018 г., бр. 72 от 2019 г., бр. 102 от 2022 г. и бр. 102 от 2023 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“. \n§ 37.\n В Закона за дейностите по предоставяне на услуги (обн., ДВ, бр. 15 от 2010 г.; изм., бр. 83 от 2013 г., бр. 14 от 2015 г., бр. 97 от 2016 г., бр. 21 от 2018 г., бр. 17, 24, 34, 45 и 101 от 2019 г. и бр. 15 от 2022 г.) навсякъде думите „Министърът на икономиката“ и „министъра на икономиката“ се заменят съответно с „Министърът на икономиката и индустрията“ и „министъра на икономиката и индустрията“.\n§ 38.\n В Закона за предоставяне на финансови услуги от разстояние (обн., ДВ, бр. 105 от 2006 г.; изм., бр. 23 и 82 от 2009 г., бр. 61 от 2014 г., бр. 14 и 57 от 2015 г. и бр. 20 от 2018 г.) навсякъде думите „министъра на икономиката“ се заменят с „министъра на икономиката и индустрията“.\n§ 39.\n В Закона за медицинските изделия (обн., ДВ, бр. 46 от 2007 г.; изм., бр. 110 от 2008 г., бр. 41 и 82 от 2009 г., бр. 98 от 2010 г., бр. 39 и 60 от 2011 г., бр. 54 и 84 от 2012 г., бр. 14 и 38 от 2015 г., бр. 14 и 43 от 2016 г., бр. 84, 102 и 105 от 2018 г., бр. 17 от 2019 г. и бр. 67 от 2020 г.) навсякъде думите „министъра на икономиката“ се заменят с „министъра на икономиката и индустрията“.\n§ 40.\n В Закона за потребителския кредит (обн., ДВ, бр. 18 от 2010 г.; изм., бр. 58 от 2010 г., бр. 91 от 2012 г., бр. 35 и 61 от 2014 г., бр. 14 и 57 от 2015 г., бр. 59 от 2016 г., бр. 20 и 51 от 2018 г., бр. 17 от 2019 г. и бр. 104 от 2020 г.) навсякъде думите „министъра на икономиката“ се заменят с „министъра на икономиката и индустрията“.\n§ 41.\n В Закона за кредитите за недвижими имоти на потребители (обн., ДВ, бр. 59 от 2016 г.; изм., бр. 97 от 2016 г., бр. 103 от 2017 г., бр. 20 и 51 от 2018 г., бр. 17 от 2019 г. и бр. 65 и 85 от 2023 г.) навсякъде думите „министъра на икономиката“ се заменят с „министъра на икономиката и индустрията“.\n§ 42.\n В Закона за националната акредитация на органи за оценяване на съответствието (обн., ДВ, бр. 100 от 2005 г.; изм., бр. 105 от 2005 г., бр. 30 от 2006 г., бр. 42 и 82 от 2009 г., бр. 41 и 97 от 2010 г., бр. 38 от 2012 г., бр. 14 от 2015 г., бр. 43 от 2016 г., бр. 7 от 2018 г. и бр. 84 от 2023 г.) навсякъде думите „министърът на икономиката“ и „министъра на икономиката“ се заменят съответно с „министърът на икономиката и индустрията“ и „министъра на икономиката и индустрията“. \n§ 43.\n В Закона за техническите изисквания към продуктите (обн., ДВ, бр. 86 от 1999 г.; изм., бр. 63 и 93 от 2002 г., бр. 18 и 107 от 2003 г., бр. 45, 77, 88, 95 и 105 от 2005 г., бр. 30, 62 и 76 от 2006 г., бр. 41 и 86 от 2007 г., бр. 74 от 2009 г., бр. 80 от 2010 г., бр. 38 от 2011 г., бр. 38, 53, 77 и 84 от 2012 г., бр. 66 и 68 от 2013 г., бр. 98 от 2014 г., бр. 14 и 101 от 2015 г., бр. 12 и 77 от 2018 г., бр. 1 от 2019 г. и бр. 54 и 105 от 2020 г.) в чл. 26а, ал. 2 думите „министъра на икономиката“ се заменят с „министъра на икономиката и индустрията“.\n§ 44.\n В Закона за националната стандартизация (обн., ДВ, бр. 88 от 2005 г.; изм., бр. 42 от 2009 г., бр. 97 от 2010 г., бр. 82 от 2012 г., бр. 7 и 103 от 2018 г., бр. 14 от 2021 г. и бр. 84 от 2023 г.) навсякъде думите „Министерството на икономиката“ и „министъра на икономиката“ се заменят съответно с „Министерството на икономиката и индустрията“ и „министъра на икономиката и индустрията“. \n§ 45.\n В Закона за предоставяне на цифрово съдържание и цифрови услуги и за продажба на стоки (ДВ, бр. 23 от 2021 г.) се правят следните изменения: \n1. В чл. 57, ал. 1 думите „министъра на икономиката“ се заменят с „министъра на икономиката и индустрията“. \n2. В чл. 61 думите „Министерството на икономиката“ се заменят с „Министерството на икономиката и индустрията“.\n§ 46.\n В Закона за професионалното образование и обучение (обн., ДВ, бр. 68 от 1999 г.; изм., бр. 1 и 108 от 2000 г., бр. 111 от 2001 г., бр. 103 и 120 от 2002 г., бр. 29 от 2003 г., бр. 28, 77 и 94 от 2005 г., бр. 30 и 62 от 2006 г.; попр., бр. 63 от 2006 г.; изм., бр. 13 и 26 от 2008 г., бр. 36 и 74 от 2009 г., бр. 50 и 97 от 2010 г., бр. 66, 68 и 70 от 2013 г., бр. 61, 98 и 107 от 2014 г., бр. 14 и 79 от 2015 г., бр. 59 от 2016 г., бр. 58 и 103 от 2017 г., бр. 7, 92 и 108 от 2018 г., бр. 100 от 2019 г., бр. 17 и 21 от 2020 г., бр. 41 и 102 от 2022 г., бр. 84, 102 и 106 от 2023 г. и бр. 27 от 2024 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“. \n§ 47.\n В Закона за Икономически и социален съвет (обн., ДВ, бр. 41 от 2001 г.; изм., бр. 120 от 2002 г., бр. 20 от 2003 г., бр. 17 от 2006 г., бр. 36 от 2008 г., бр. 82 от 2009 г., бр. 14 и 61 от 2015 г., бр. 98 от 2016 г. и бр. 91 от 2017 г.) в чл. 7, ал. 5, т. 11 думите „министъра на икономиката“ се заменят с „министъра на икономиката и индустрията“.\n§ 48.\n В Закона за водите (обн., ДВ, бр. 67 от 1999 г.; изм., бр. 81 от 2000 г., бр. 34, 41 и 108 от 2001 г., бр. 47, 74 и 91 от 2002 г., бр. 42, 69, 84 и 107 от 2003 г., бр. 6 и 70 от 2004 г., бр. 18, 77 и 94 от 2005 г., бр. 29, 30, 36 и 65 от 2006 г.; попр., бр. 66 от 2006 г.; изм. и доп., бр. 105 и 108 от 2006 г., бр. 22 и 59 от 2007 г., бр. 36, 52 и 70 от 2008 г., бр. 12, 32, 35, 47, 82, 93, 95 и 103 от 2009 г., бр. 61 и 98 от 2010 г., бр. 19, 28, 35 и 80 от 2011 г., бр. 45, 77 и 82 от 2012 г., бр. 66 и 103 от 2013 г., бр. 26, 49, 53 и 98 от 2014 г., бр. 12, 14, 17, 58, 61, 95 и 101 от 2015 г., бр. 15, 51, 52 и 95 от 2016 г., бр. 12, 58 и 96 от 2017 г., бр. 55, 77, 98 и 103 от 2018 г., бр. 17, 25 и 61 от 2019 г., бр. 21, 44 и 52 от 2020 г., бр. 13 и 17 от 2021 г., бр. 20, 96 и 102 от 2022 г. и бр. 66, 86 и 102 от 2023 г.) навсякъде думите „Министерството на икономиката“, „министъра на икономиката“ и „министърът на икономиката“ се заменят съответно с „Министерството на икономиката и индустрията“, „министъра на икономиката и индустрията“ и „министърът на икономиката и индустрията“.\n§ 49.\n В Закона за енергийната ефективност (oбн., ДВ, бр. 35 от 2015 г.; изм., бр. 105 от 2016 г., бр. 103 от 2017 г., бр. 27, 38 и 83 от 2018 г., бр. 21 от 2020 г., бр. 21 от 2021 г. и бр. 86 от 2023 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“.\n§ 50.\n В Закона за държавните резерви и военновременните запаси (обн., ДВ, бр. 9 от 2003 г.; попр., бр. 37 от 2003 г.; изм., бр. 19, 69 и 105 от 2005 г., бр. 30 и 102 от 2006 г., бр. 54 от 2008 г., бр. 35 от 2009 г., бр. 16 от 2010 г., бр. 15 от 2013 г., бр. 57 от 2015 г., бр. 58 от 2017 г., бр. 13 и 65 от 2020 г., бр. 14 от 2021 г., бр. 102 от 2022 г. и бр. 54 и 102 от 2023 г.) в чл. 11г думите „Министърът на икономиката“ се заменят с „Министърът на икономиката и индустрията“.\n§ 51.\n В Закона за индустриалните паркове (обн., ДВ, бр. 21 от 2021 г.; изм., бр. 86 от 2023 г.) навсякъде думите „министърът на икономиката“ и „министъра на икономиката“ се заменят съответно с „министърът на икономиката и индустрията“ и „министъра на икономиката и индустрията“.\n§ 52.\n Във Валутния закон (обн., ДВ, бр. 83 от 1999 г.; изм., бр. 45 от 2002 г., бр. 60 от 2003 г., бр. 36 от 2004 г., бр. 105 от 2005 г., бр. 43, 54 и 59 от 2006 г., бр. 24 от 2009 г., бр. 16, 23 и 96 от 2011 г., бр. 59 от 2016 г., бр. 63, 92 и 103 от 2017 г., бр. 93 от 2018 г., бр. 17 от 2019 г., бр. 14 от 2020 г. и бр. 82 от 2023 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“.\n§ 53.\n В Закона за хазарта (обн., ДВ, бр. 26 от 2012 г.; изм., бр. 54, 82 и 94 от 2012 г., бр. 68 от 2013 г., бр. 1 и 105 от 2014 г., бр. 61 и 79 от 2015 г., бр. 74 и 98 от 2016 г., бр. 103 от 2017 г., бр. 42 от 2019 г., бр. 14, 28, 34, 44, 69 и 104 от 2020 г., бр. 11 и 14 от 2021 г., бр. 61 от 2022 г. и бр. 84, 106 и 108 от 2023 г.) в чл. 42, ал. 2 думите „министъра на икономиката“ се заменят с „министъра на икономиката и индустрията“.\n§ 54.\n В Закона за електронните съобщения (обн., ДВ, бр. 41 от 2007 г.; изм., бр. 109 от 2007 г., бр. 36, 43 и 69 от 2008 г., бр. 17, 35, 37 и 42 от 2009 г.; Решение № 3 на Конституционния съд от 2009 г. – бр. 45 от 2009 г.; изм. и доп., бр. 82, 89 и 93 от 2009 г., бр. 12, 17, 27 и 97 от 2010 г., бр. 105 от 2011 г., бр. 38, 44 и 82 от 2012 г., бр. 15, 27, 28, 52, 66 и 70 от 2013 г., бр. 11, 53, 61 и 98 от 2014 г., бр. 14 от 2015 г.; Решение № 2 на Конституционния съд от 2015 г. – бр. 23 от 2015 г.; изм. и доп., бр. 24, 29, 61 и 79 от 2015 г., бр. 50, 95, 97 и 103 от 2016 г., бр. 58, 85 и 101 от 2017 г., бр. 7, 21, 28, 77 и 94 от 2018 г., бр. 17, 47, 74, 94 и 100 от 2019 г., бр. 28, 51, 62 и 69 от 2020 г.; Решение № 15 на Конституционния съд от 2020 г. – бр. 101 от 2020 г.; изм., бр. 105 от 2020 г., бр. 20 от 2021 г., бр. 15 и 32 от 2022 г. и бр. 58 и 84 от 2023 г.) в чл. 10 думите „Министерството на икономиката“ се заменят с „Министерството на икономиката и индустрията“.\n§ 55.\n В Закона за ограничаване изменението на климата (обн., ДВ, бр. 22 от 2014 г.; изм., бр. 14, 17, 41 и 56 от 2015 г., бр. 47 от 2016 г., бр. 12, 58 и 85 от 2017 г., бр. 15 от 2018 г., бр. 25 от 2020 г., бр. 13 и 19 от 2021 г., бр. 102 от 2022 г., бр. 84, 96 и 102 от 2023 г. и бр. 16 и 28 от 2024 г.) се правят следните изменения:\n1. В чл. 3, ал. 4 думите „Министерството на икономиката“ се заменят с „Министерството на икономиката и индустрията, Министерството на иновациите и растежа“.\n2. В чл. 4, ал. 1 думите „министъра на икономиката“ се заменят с „министъра на икономиката и индустрията, министъра на иновациите и растежа“.\n§ 56.\n В Закона за чистотата на атмосферния въздух (обн., ДВ, бр. 45 от 1996 г.; попр., бр. 49 от 1996 г.; изм., бр. 85 от 1997 г., бр. 27 от 2000 г., бр. 102 от 2001 г., бр. 91 от 2002 г., бр. 112 от 2003 г., бр. 95 от 2005 г., бр. 99 и 102 от 2006 г., бр. 86 от 2007 г., бр. 36 и 52 от 2008 г., бр. 6, 82 и 93 от 2009 г., бр. 41, 87 и 88 от 2010 г., бр. 35 и 42 от 2011 г., бр. 32, 38, 53, 54, 77 и 102 от 2012 г., бр. 98 от 2014 г., бр. 14 и 101 от 2015 г., бр. 58 от 2016 г., бр. 12, 17, 58 и 85 от 2017 г., бр. 98 и 103 от 2018 г., бр. 1 и 81 от 2019 г., бр. 18 от 2021 г., бр. 20 и 102 от 2022 г. и бр. 102 от 2023 г.) навсякъде думите „министъра на икономиката“ се заменят с „министъра на икономиката и индустрията“.\n§ 57.\n В Закона за автомобилните превози (обн., ДВ, бр. 82 от 1999 г.; изм., бр. 11 и 45 от 2002 г., бр. 99 от 2003 г., бр. 70, 88, 92, 95, 102, 103 и 105 от 2005 г., бр. 30, 85, 92 и 102 от 2006 г., бр. 42, 80 и 109 от 2007 г., бр. 102 от 2008 г., бр. 93 от 2009 г., бр. 41 от 2010 г., бр. 17 от 2011 г., бр. 38, 50, 60, 99 и 103 от 2012 г., бр. 15, 23, 66 и 109 от 2013 г., бр. 11, 60, 98 и 107 от 2014 г., бр. 14, 60, 81 и 100 от 2015 г., бр. 32, 58 и 59 от 2016 г., бр. 9 и 93 от 2017 г., бр. 62, 80 и 105 от 2018 г., бр. 60, 71 и 108 от 2020 г., бр. 21, 22, 23 и 84 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 67 и 88 от 2023 г.) се правят следните изменения: \n1. В чл. 89, ал. 4 думите „Министърът на икономиката“ се заменят с „Министърът на икономиката и индустрията“.\n2. В чл. 90а, ал. 5 думите „Министерството на икономиката“ се заменят с „Министерството на икономиката и индустрията“. \n§ 58.\n В Закона за движението по пътищата (обн., ДВ, бр. 20 от 1999 г.; изм., бр. 1 от 2000 г., бр. 43 и 76 от 2002 г., бр. 16 и 22 от 2003 г., бр. 6, 70, 85 и 115 от 2004 г., бр. 79, 92, 99, 102, 103 и 105 от 2005 г., бр. 30, 34, 61, 64, 80, 82, 85 и 102 от 2006 г., бр. 22, 51, 53, 97 и 109 от 2007 г., бр. 36, 43, 69, 88 и 102 от 2008 г., бр. 74, 75, 82 и 93 от 2009 г., бр. 54, 98 и 100 от 2010 г., бр. 10, 19, 39 и 48 от 2011 г.; Решение № 1 на Конституционния съд от 2012 г. – бр. 20 от 2012 г.; изм., бр. 47, 53, 54, 60 и 75 от 2012 г., бр. 15 и 68 от 2013 г., бр. 53 и 107 от 2014 г., бр. 14, 19, 37, 79, 92, 95, 101 и 102 от 2015 г., бр. 13, 50, 81, 86, 98 и 101 от 2016 г., бр. 9, 11, 54, 58, 77 и 97 от 2017 г., бр. 2, 7, 17, 55, 59, 62, 77, 86 и 105 от 2018 г., бр. 13, 17 и 60 от 2019 г., бр. 51, 60, 69, 71, 104 и 109 от 2020 г., бр. 18 и 23 от 2021 г.; Решение № 3 на Конституционния съд от 2021 г. – бр. 26 от 2021 г.; изм., бр. 80 и 84 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 102 от 2022 г., бр. 14 от 2023 г.; Решение № 6 на Конституционния съд от 2023 г. – бр. 59 от 2023 г.; изм., бр. 65, 66, 67, 84 и 102 от 2023 г. и бр. 13 от 2024 г.) навсякъде думите „министърът на икономиката“ и „министъра на икономиката“ се заменят съответно с „министърът на икономиката и индустрията“ и „министъра на икономиката и индустрията“.\n§ 59.\n В Закона за особените залози (обн., ДВ, бр. 100 от 1996 г.; изм., бр. 86 от 1997 г., бр. 42 от 1999 г., бр. 19 и 58 от 2003 г., бр. 34 и 43 от 2005 г., бр. 30 и 34 от 2006 г., бр. 59 и 108 от 2007 г., бр. 100 от 2008 г., бр. 24 от 2009 г., бр. 101 от 2010 г., бр. 38 от 2012 г., бр. 15 от 2013 г., бр. 107 от 2014 г., бр. 50 от 2015 г., бр. 50 и 105 от 2016 г., бр. 62 от 2017 г., бр. 65 от 2018 г., бр. 83 и 102 от 2019 г., бр. 8 от 2022 г. и бр. 64 и 66 от 2023 г.) в чл. 37, ал. 5 думите „Министерството на икономиката“ се заменят с „Министерството на икономиката и индустрията“.\n§ 60.\n В Закона за туризма (обн., ДВ, бр. 30 от 2013 г.; изм., бр. 68 и 109 от 2013 г., бр. 40 от 2014 г., бр. 9, 14 и 79 от 2015 г., бр. 20, 43, 59 и 75 от 2016 г., бр. 58, 85 и 96 от 2017 г., бр. 37, 77 и 86 от 2018 г., бр. 17, 60 и 100 от 2019 г., бр. 13, 17, 21, 44 и 60 от 2020 г., бр. 21 от 2021 г., бр. 102 от 2022 г. и бр. 56, 80, 102 и 106 от 2023 г.) в чл. 7, ал. 2, т. 1 думите „заместник-министър на икономиката“ се заменят със „заместник-министър на икономиката и индустрията“.\n§ 61.\n В Закона за морските пространства, вътрешните водни пътища и пристанищата на Република България (обн., ДВ, бр. 12 от 2000 г.; изм., бр. 111 от 2001 г., бр. 24 и 70 от 2004 г., бр. 11 от 2005 г.; Решение № 5 на Конституционния съд от 2005 г. – бр. 45 от 2005 г.; изм., бр. 87, 88, 94, 102 и 104 от 2005 г., бр. 30, 36, 43, 65, 99 и 108 от 2006 г., бр. 41, 54 и 109 от 2007 г., бр. 67, 71, 98 и 108 от 2008 г., бр. 47 и 81 от 2009 г., бр. 61 и 88 от 2010 г., бр. 23 от 2011 г., бр. 32 и 53 от 2012 г., бр. 15, 28, 66 и 109 от 2013 г.; Решение № 3 на Конституционния съд от 2014 г. – бр. 24 от 2014 г.; изм., бр. 98 от 2014 г., бр. 14 и 52 от 2015 г., бр. 26 от 2016 г., бр. 13, 58 и 96 от 2017 г., бр. 28 от 2018 г., бр. 60 и 104 от 2020 г., бр. 17 от 2021 г., бр. 102 от 2022 г. и бр. 102 и 106 от 2023 г.) в чл. 52б, ал. 3 думите „министъра на икономиката“ се заменят с „министъра на икономиката и индустрията“.\n§ 62.\n В Закона за храните (обн., ДВ, бр. 52 от 2020 г.; изм., бр. 65 от 2020 г., бр. 13 от 2021 г., бр. 102 от 2022 г. и бр. 80, 100 и 102 от 2023 г.) навсякъде думите „министърът на икономиката“ и „министъра на икономиката“ се заменят съответно с „министърът на икономиката и индустрията“ и „министъра на икономиката и индустрията“.\n§ 63.\n В Закона за управление на агрохранителната верига (обн., ДВ, бр. 51 от 2020 г.; изм., бр. 65 от 2020 г., бр. 102 от 2022 г., бр. 102 от 2023 г. и бр. 23 от 2024 г.) се правят следните изменения: \n1. В чл. 2, ал. 1 думите „министърът на икономиката“ се заменят с „министърът на икономиката и индустрията“. \n2. В чл. 5 думите „министърът на икономиката“ се заменят с „министърът на икономиката и индустрията“. \n3. Навсякъде думите „Министерството на икономиката“ се заменят с „Министерството на икономиката и индустрията“. \n§ 64.\n В Закона за ветеринарномедицинската дейност (обн., ДВ, бр. 87 от 2005 г.; изм., бр. 30, 31, 55 и 88 от 2006 г., бр. 51 и 84 от 2007 г., бр. 13, 36 и 100 от 2008 г., бр. 27, 35, 74, 95 и 102\n от 2009 г., бр. 25 и 41 от 2010 г., бр. 8 и 92 от 2011 г., бр. 77, 82 и 97 от 2012 г., бр. 7, 15, 66, 68, 83 и 99 от 2013 г., бр. 98 от 2014 г., бр. 14 от 2015 г., бр. 14, 34 и 58 от 2016 г., бр. 58 и 85 от 2017 г., бр. 17 и 98 от 2018 г., бр. 24 и 101 от 2019 г., бр. 13, 51, 52 и 71 от 2020 г., бр. 102 от 2022 г., бр. 102 от 2023 г. и бр. 21 и 24 от 2024 г. ) в чл. 127, ал. 3 думите „Министерството на икономиката“ се заменят с „Министерството на икономиката и индустрията“.\n§ 65.\n В Закона за генетично модифицирани организми (обн., ДВ, бр. 27 от 2005 г.; изм., бр. 88 и 99 от 2005 г., бр. 30 от 2006 г., бр. 31 от 2007 г., бр. 36, 43 и 54 от 2008 г., бр. 74, 80 и 82 от 2009 г., бр. 25 от 2010 г., бр. 8 и 99 от 2011 г., бр. 68 от 2013 г., бр. 14 от 2015 г., бр. 58 от 2016 г., бр. 58 от 2017 г., бр. 45 и 102 от 2022 г., бр. 102 от 2023 г. и бр. 23 и 24 от 2024 г.) навсякъде думите „Министерството на икономиката“ се заменят с „Министерството на икономиката и индустрията“.\n§ 66.\n В Закона за прилагане на Общата организация на пазарите на земеделски продукти на Европейския съюз (обн., ДВ, бр. 96 от 2006 г.; изм., бр. 16 от 2008 г., бр. 10 и 82 от 2009 г., бр. 26 и 80 от 2010 г., бр. 8 от 2011 г., бр. 99 от 2013 г., бр. 12, 14 и 57 от 2015 г., бр. 19 от 2016 г., бр. 58 и 85 от 2017 г., бр. 17 и 106 от 2018 г., бр. 98 от 2019 г., бр. 13, 51 и 52 от 2020 г., бр. 102 от 2022 г. и бр. 102 от 2023 г.) в чл. 8, ал. 1 думите „Министерството на икономиката“ се заменят с „Министерството на икономиката и индустрията“.\n§ 67.\n В Закона за опазване на земеделските земи (обн., ДВ, бр. 35 от 1996 г.; изм., бр. 14 и 26 от 2000 г., бр. 28 от 2001 г., бр. 112 от 2003 г., бр. 18, 29 и 30 от 2006 г., бр. 13 и 64 от 2007 г., бр. 36 и 43 от 2008 г., бр. 10 и 103 от 2009 г., бр. 87 от 2010 г., бр. 19 и 39 от 2011 г., бр. 22, 38 и 91 от 2012 г., бр. 27 и 66 от 2013 г., бр. 98 от 2014 г., бр. 14, 61 и 100 от 2015 г., бр. 61 от 2016 г., бр. 58 и 96 от 2017 г., бр. 17, 77 и 83 от 2018 г., бр. 21 от 2021 г., бр. 102 от 2022 г., бр. 86, 102 и 106 от 2023 г. и бр. 16 и 33 от 2024 г.) се правят следните изменения:\n1. В чл. 11, ал. 4, т. 3 и 4 думите „министъра на икономиката“ се заменят с „министъра на икономиката и индустрията“.\n2. В чл. 39, ал. 2 думите „Министерството на икономиката“ се заменят с „Министерството на икономиката и индустрията“.\n§ 68.\n В Закона за подпомагане на земеделските производители (обн., ДВ, бр. 58 от 1998 г.; изм., бр. 79 и 153 от 1998 г., бр. 12, 26, 86 и 113 от 1999 г., бр. 24 от 2000 г., бр. 34 и 41 от 2001 г., бр. 46 и 96 от 2002 г., бр. 18 от 2004 г., бр. 14 и 105 от 2005 г., бр. 18, 30, 34, 59, 80, 96 и 108 от 2006 г., бр. 13, 53 и 59 от 2007 г., бр. 16, 36, 43 и 100 от 2008 г., бр. 12, 32, 82 и 85 от 2009 г., бр. 59 от 2010 г., бр. 8 от 2011 г., бр. 38 от 2012 г., бр. 15, 66, 101 и 109 от 2013 г., бр. 40 и 98 от 2014 г., бр. 12, 61 и 95 от 2015 г., бр. 45, 58 и 61 от 2016 г., бр. 13 и 58 от 2017 г., бр. 2, 18 и 77 от 2018 г., бр. 51 и 98 от 2019 г., бр. 21, 63 и 103 от 2020 г., бр. 13 и 23 от 2021 г., бр. 61 и 102 от 2022 г. и бр. 66 и 102 от 2023 г.) в чл. 18, ал. 2 думите „министърът на икономиката“ се заменят с „министърът на икономиката и индустрията“.\n§ 69.\n В Закона за геодезията и картографията (обн., ДВ, бр. 29 от 2006 г.; изм., бр. 57 и 109 от 2007 г., бр. 36 от 2008 г., бр. 19 и 74 от 2009 г., бр. 77 от 2010 г., бр. 77 от 2012 г., бр. 66 и 109 от 2013 г., бр. 49 и 98 от 2014 г., бр. 14 от 2015 г., бр. 58 от 2017 г., бр. 41 от 2019 г., бр. 15 и 102 от 2022 г. и бр. 102 от 2023 г.) в чл. 8, ал. 3 думите „заместник-министър на икономиката“ се заменят със „заместник-министър на икономиката и индустрията“.\n§ 70.\n В Закона за отнемане на незаконно придобитото имущество (обн., ДВ, бр. 7 от 2018 г.; изм., бр. 20, 21, 41 и 98 от 2018 г., бр. 1, 17, 79 и 83 от 2019 г., бр. 69 и 70 от 2020 г., бр. 12 от 2021 г., бр. 102 и 104 от 2022 г. и бр. 84 и 102 от 2023 г.) в чл. 165, ал. 2 думите „министъра на икономиката“ се заменят с „министъра на икономиката и индустрията“.\n§ 71.\n В Наказателния кодекс (обн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г. и бр. 23 от 2024 г.) в чл. 424, ал. 2, в букви „б“ и „в“ думите „министъра на икономиката“ се заменят с „министъра на икономиката и индустрията“.\n§ 72.\n В Кодекса на търговското корабоплаване (обн., ДВ, бр. 55 и 56 от 1970 г.; попр., бр. 58 от 1970 г.; изм., бр. 55 от 1975 г., бр. 10 от 1987 г., бр. 30 от 1990 г., бр. 85 от 1998 г., бр. 12 от 2000 г., бр. 41 от 2001 г., бр. 113 от 2002 г., бр. 55 от 2004 г., бр. 42, 77, 87, 94 и 104 от 2005 г., бр. 30, 62 и 108 от 2006 г., бр. 36, 71 и 98 от 2008 г., бр. 12 и 32 от 2009 г., бр. 85 от 2010 г., бр. 92 от 2011 г., бр. 38 и 77 от 2012 г., бр. 15, 28 и 109 от 2013 г., бр. 14 и 52 от 2015 г., бр. 58 от 2016 г., бр. 93 от 2017 г., бр. 28 от 2018 г., бр. 62 от 2019 г., бр. 104 и 108 от 2020 г. и бр. 106 от 2023 г.) в чл. 6е, ал. 1 думите „заместник-министър на икономиката“ се заменят със „заместник-министър на икономиката и индустрията“.\n§ 73.\n В Търговския закон (обн., ДВ, бр. 48 от 1991 г.; изм., бр. 25 от 1992 г., бр. 61 и 103 от 1993 г., бр. 63 от 1994 г., бр. 63 от 1995 г., бр. 42, 59, 83, 86 и 104 от 1996 г., бр. 58, 100 и 124 от 1997 г., бр. 21, 39, 52 и 70 от 1998 г., бр. 33, 42, 64, 81, 90, 103 и 114 от 1999 г., бр. 84 от 2000 г., бр. 28, 61 и 96 от 2002 г., бр. 19, 31 и 58 от 2003 г., бр. 31, 39, 42, 43, 66, 103 и 105 от 2005 г., бр. 38, 59, 80 и 105 от 2006 г., бр. 59, 92 и 104 от 2007 г., бр. 50, 67, 70, 100 и 108 от 2008 г., бр. 12, 23, 32, 47 и 82 от 2009 г., бр. 41 и 101 от 2010 г., бр. 14, 18 и 34 от 2011 г., бр. 53 и 60 от 2012 г., бр. 15 и 20 от 2013 г., бр. 27 от 2014 г., бр. 22 и 95 от 2015 г., бр. 13 и 105 от 2016 г., бр. 62 и 102 от 2017 г., бр. 15, 27 и 88 от 2018 г., бр. 28, 33 и 83 от 2019 г., бр. 64 и 104 от 2020 г., бр. 25 от 2022 г., бр. 66 от 2023 г. и бр. 24 от 2024 г.) се правят следните изменения:\n1. В чл. 655а, ал. 1 и 3 думите „министъра на икономиката“ се заменят с „министъра на икономиката и индустрията“. \n2. В чл. 717а, ал. 2 думите „Министерството на икономиката“ се заменят с „Министерството на икономиката и индустрията“.\n§ 74.\n В Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици (обн., ДВ, бр. 1 от 2014 г.; изм., бр. 22 и 102 от 2015 г., бр. 48 от 2016 г., бр. 96 от 2017 г. и бр. 15, 27 и 94 от 2018 г.) в чл. 6а се правят следните изменения:\n1. В ал. 1 думите „министъра на икономиката“ се заменят с „министъра на икономиката и индустрията“.\n2. В ал. 2 думите „Министерството на икономиката“ се заменят с „Министерството на икономиката и индустрията“.\n§ 75.\n В Закона за оръжията, боеприпасите, взривните вещества и пиротехническите изделия (обн., ДВ, бр. 73 от 2010 г.; изм., бр. 88 от 2010 г., бр. 26 и 43 от 2011 г., бр. 44 и 73 от 2012 г., бр. 66, 68 и 70 от 2013 г., бр. 53 и 98 от 2014 г., бр. 14, 56, 79, 94 и 95 от 2015 г., бр. 47, 81 и 103 от 2016 г., бр. 103 от 2017 г., бр. 10 и 20 от 2018 г., бр. 37 от 2019 г., бр. 28 и 100 от 2020 г., бр. 80 от 2021 г., бр. 102 от 2022 г., бр. 84 от 2023 г. и бр. 13 от 2024 г.) навсякъде думите „Министерството на икономиката“, „министърът на икономиката“ и „министъра на икономиката“ се заменят съответно с „Министерството на икономиката и индустрията“, „министърът на икономиката и индустрията“ и „министъра на икономиката и индустрията“.\n§ 76.\n Законът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 26 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3133"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165492",
    "meta": [],
    "text": "УКАЗ № 130\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за отбраната и въоръжените сили на Република България, приет от 49-ото Народно събрание на 26 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за отбраната и въоръжените сили на Република България \n(oбн., ДВ, бр. 35 от 2009 г.; изм., бр. 74, 82, 93 и 99 от 2009 г., бр. 16, 88, 98 и 101 от 2010 г., бр. 23, 48, 99 и 100 от 2011 г., бр. 20, 33 и 38 от 2012 г., бр. 15, 66 и 68 от 2013 г., бр. 1 и 98 от 2014 г., бр. 14, 24, 61, 79 и 88 от 2015 г., бр. 13, 17, 50, 81, 98 и 103 от 2016 г., бр. 58, 85 и 103 от 2017 г., бр. 7, 77 и 98 от 2018 г., бр. 17, 42 и 94 от 2019 г., бр. 38, 69 и 109 от 2020 г., бр. 16, 23 и 25 от 2021 г., бр. 15 и 62 от 2022 г., бр. 14 и 84 от 2023 г. и бр. 2 от 2024 г.)\n§ 1. \nВ чл. 142, ал. 2, т. 1, буква „а“ подбуква „бб“ се изменя така:\n„бб) за подготовка за изпълнение на военна служба като професия в размер не по-малко от 0,25 от базата по чл. 212, ал. 3;“.\n§ 2. \nВ чл. 188, ал. 2, т. 4 след думата „научноизследователска“ се поставя запетая и се добавя „развойна дейност в информационните технологии“.\n§ 3. \nВ чл. 212 се правят следните изменения и допълнения: \n1. Алинея 1 се изменя така:\n„(1) Военнослужещите имат право на основно месечно възнаграждение, състоящо се от:\n1. възнаграждение в съответствие със заеманата длъжност и\n2. възнаграждение за присвоеното им военно звание.“\n2. Алинея 3 се изменя така:\n„(3) Базата за определяне размера на основното месечно възнаграждение по ал. 1 за най-ниската длъжност се определя ежегодно въз основа на средната работна заплата за страната за второто тримесечие на предходната година, съобразно данни от Националния статистически институт, като основното месечно възнаграждение се увеличава с коефициент спрямо базата, както следва:\n1. за офицери – не по-малко от 1,2;\n2. за офицерски кандидати, сержанти и войници – не по-малко от 1,0.“ \n3. Създават се ал. 4 и 5:\n„(4) Месечното възнаграждение на военнослужещите, увеличено с коефициента по ал. 3, т. 1 и 2, не може да бъде по-малко от предходната година.\n(5) Базата по ал. 3 и по чл. 295, ал. 4 се определя с акт на министъра на отбраната ежегодно през първия месец на всяка година.“\n4. Създава се ал. 6:\n„(6) Месечното възнаграждение по ал. 1, т. 1 на военнослужещите, заемащи ключови длъжности, може да надвишава с до 80 на сто размера на месечното възнаграждение по ал. 1, т. 1 в съответното длъжностно ниво, определено в акта на министъра на отбраната по ал. 2.“\n§ 4. \nЧлен 288 се изменя така:\n„Чл. 288. Цивилните служители по чл. 283 могат да бъдат награждавани с отличия и награди, в това число с наградни знаци, парични и предметни награди, от министъра на отбраната или от оправомощено от него длъжностно лице при условия и по ред, определени с правилника за прилагане на закона.“\n§ 5. \nВ чл. 295 се правят следните изменения и допълнения:\n1. В ал. 2 думите „основната месечна заплата“ се заменят с „месечната заплата“.\n2. Създава се ал. 3:\n„(3) Основната месечна заплата за цивилните служители, работещи по трудово правоотношение в Българската армия и в структурите на пряко подчинение на министъра на отбраната, за които не се прилагат Законът за държавния служител и чл. 107а от Кодекса на труда, се образува от месечната заплата за длъжност по ал. 2 и добавката за работа по чл. 297, ал. 1.“\n3. Създава се ал. 4:\n„(4) Базата за определяне размера на основната месечна заплата за най-ниската длъжност на цивилните служители по ал. 3 е средната работна заплата за страната за второто тримесечие на предходната година съобразно данни на Националния статистически институт, като основната месечна заплата се увеличава с коефициент спрямо базата, както следва:\n1. за висше образование – не по-малко от 0,8;\n2. до средно образование включително – не по-малко от 0,6.“\n4. Създават се ал. 5 – 7:\n„(5) Месечната заплата за длъжност на цивилните служители по ал. 2, заемащи ключови длъжности, може да надвишава с до 80 на сто размера на месечната заплата за съответната длъжност, определена в акта на министъра на отбраната по ал. 2.\n(6) Индивидуалната основна месечна заплата на цивилните служители по служебно правоотношение и по чл. 107а от Кодекса на труда от Министерството на отбраната и структурите на пряко подчинение на министъра на отбраната, в които се изпълнява и военна служба, може да надвишава с до 50 на сто максималния размер на основната месечна заплата за съответното ниво и степен, определена в наредбата по чл. 67, ал. 3 от Закона за държавния служител.\n(7) Редът и начинът за определяне на конкретния размер на индивидуалните основни месечни заплати на цивилните служители по ал. 6 се определя с акт на министъра на отбраната.“\n§ 6. \nВ чл. 296, ал. 1, т. 1 думите „основното месечно възнаграждение“ се заменят с „определената месечна заплата за длъжност по чл. 295, ал. 2“.\n§ 7. \nВ § 1 от допълнителните разпоредби се създава т. 35:\n„35. „Ключови длъжности“ са определени от министъра на отбраната длъжности, оказващи критично влияние върху функционирането на Министерството на отбраната, структурите на пряко подчинение на министъра на отбраната и Българската армия, въз основа на методика, утвърдена с негова заповед.“\nПреходни и заключителни разпоредби\n§ 8. \n(1) В едномесечен срок от влизането в сила на този закон министърът на отбраната издава актовете по прилагането му.\n(2) В тримесечен срок от влизането в сила на този закон Министерският съвет по предложение на министъра на отбраната привежда правилника за прилагане на закона в съответствие с този закон.\n§ 9. \n(1) В едномесечен срок от определянето на началните и максималните размери на месечните заплати за длъжностите на цивилните служители по чл. 295, ал. 2 работодателите по чл. 291 определят основните им месечни заплати в съответствие с чл. 295, ал. 3 и допълнително възнаграждение за прослужено време или трудов стаж и професионален опит по чл. 296, ал. 1, т. 1.\n(2) Брутните месечни заплати на служителите по ал. 1 се определят така, че същите, намалени с дължимия данък и задължителните осигурителни вноски за сметка на осигуреното лице, ако са били дължими, да не са по-ниски от получаваните до влизането в сила на този закон брутни месечни заплати, намалени с дължимите задължителни осигурителни вноски за сметка на осигуреното лице, ако са били дължими, и дължимия данък.\n(3) До определянето на основните месечни заплати на цивилните служители по реда на ал. 1 на същите се заплащат заплатите, определени по досегашния ред.\n§ 10.\n В двумесечен срок от влизането в сила на този закон се актуализират индивидуалните основни месечни заплати на правоимащите цивилни служители по служебно правоотношение и по чл. 107а от Кодекса на труда от Министерството на отбраната и структурите на пряко подчинение на министъра на отбраната, в които се изпълнява и военна служба, в съответствие с акта на министъра на отбраната по чл. 295, ал. 7.\n§ 11.\n В едномесечен срок от влизането в сила на този закон на постоянния секретар на отбраната се определя еднократно нов размер на индивидуалната основна месечна заплата, равен на сумата от месечното възнаграждение на началника на отбраната по чл. 212 и 213.\n§ 12.\n Законът влиза в сила от деня на обнародването му в „Държавен вестник“, с изключение на § 1, § 3, т. 2 и 3, и § 5, т. 3, които влизат в сила от 1 януари 2025 г.\nЗаконът е приет от 49-ото Народно събрание на 26 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3049"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165239",
    "meta": [],
    "text": "УКАЗ № 136\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за устройството на Черноморското крайбрежие, приет от 49-ото Народно събрание на 25 април 2024 г.\nИздаден в \nСофия на 30 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за устройството на Черноморското крайбрежие \n(обн., ДВ, бр. 48 от 2007 г.; изм., бр. 36 и 67 от 2008 г., бр. 19, 82 и 92 от 2009 г., бр. 45 и 82 от 2012 г., бр. 27, 28 и 66 от 2013 г.; Решение № 12 на Конституционния съд от 2013 г. – бр. 105 от 2013 г.; изм., бр. 40 и 98 от 2014 г., бр. 9, 61 и 101 от 2015 г., бр. 20 и 36 от 2016 г., бр. 58, 96 и 103 от 2017 г., бр. 28 от 2018 г., бр. 56 и 60 от 2019 г., бр. 21 от 2020 г., бр. 16 и 17 от 2021 г., бр. 102 от 2022 г., бр. 86 и 102 от 2023 г. и бр. 16 от 2024 г.)\n§ 1. \nВ чл. 7, ал. 2 в изречение първо след думите „на морския плаж“ се добавя „а за плажовете по чл. 7а – да осигури и достъпен морски плаж за хората с увреждания“.\n§ 2. \nСъздават се чл. 7а и 7б:\n„Чл. 7а. Министерският съвет по предложение на министъра на туризма, съгласувано с министъра на регионалното развитие и благоустройството и министъра на труда и социалната политика, определя с решение достъпните морски плажове за хората с увреждания.\nЧл. 7б. Техническите изисквания за достъпност на морските плажове по чл. 7а се определят с наредбата по чл. 53, ал. 3 от Закона за хората с увреждания.“\n§ 3. \nВ чл. 8г, ал. 4 се правят следните изменения и допълнения:\n1. Създава се нова т. 6:\n„6. технически изисквания за осигуряване на достъпен морски плаж за хората с увреждания, съобразени с релефните характеристики на морския плаж и хидрологичните особености на прилежащата акватория на Черно море – за плажовете по чл. 7а;“.\n2. Досегашните т. 6, 7, 8, 9 и 10 стават съответно т. 7, 8, 9, 10 и 11.\n§ 4. \nВ чл. 8д, ал. 1 се правят следните изменения и допълнения:\n1. Създава се нова т. 11:\n„11. техническите изисквания за осигуряване на достъпен морски плаж за хората с увреждания, съобразени с релефните характеристики на морския плаж и хидрологичните особености на прилежащата акватория на Черно море – за плажовете по чл. 7а;“.\n2. Досегашните т. 11, 12, 13, 14 и 15 стават съответно т. 12, 13, 14, 15 и 16.\n§ 5. \nВ чл. 8к, ал. 1 се правят следните изменения и допълнения:\n1. Създава се нова т. 12:\n„12. технически изисквания за осигуряване на достъпен морски плаж за хората с увреждания – за плажовете по чл. 7а;“.\n2. Досегашната т. 12 става т. 13.\n§ 6. \nВ чл. 8щ, ал. 6 се правят следните изменения и допълнения:\n1. Създава се нова т. 5:\n„5. условията и изискванията за достъпен морски плаж за хората с увреждания – за плажовете по чл. 7а;“.\n2. Досегашната т. 5 става т. 6.\n§ 7. \nСъздава се чл. 22ж:\n„Чл. 22ж. (1) Който не изпълнява задълженията за осигуряване на достъпен морски плаж за хората с увреждания, се наказва с глоба от 2000 до 4000 лв. или с имуществена санкция от 5000 до 10 000 лв.\n (2) Когато нарушението по ал. 1 е извършено повторно, наказанието е глоба от 3000 до 6000 лв. или имуществена санкция от 6000 до 12 000 лв.“\n§ 8. \nВ чл. 32, ал. 1 след думите „чл. 22е“ се добавя „22ж“.\n§ 9. \nВ § 1 от допълнителните разпоредби се създава т. 10:\n„10. „Достъпен морски плаж за хората с увреждания“ е морски плаж с осигурен свободен и безплатен достъп за придвижване на хора с двигателни увреждания от входа на плажа до и в морето, съблекалните, тоалетните и преместваемите обекти за бързо обслужване, както и до душовете, чадърите, шезлонгите и съоръженията за спортно-развлекателна дейност.“\nПреходни и заключителни разпоредби\n§ 10.\n Министърът на регионалното развитие и благоустройството привежда наредбата по чл. 53, ал. 3 от Закона за хората с увреждания в съответствие с разпоредбите на този закон в 8-месечен срок от влизането му в сила.\n§ 11.\n Министерският съвет приема решението по чл. 7а в 10-месечен срок от влизането в сила на този закон.\n§ 12.\n (1) Сключените до влизането в сила на този закон концесионни договори за морски плажове, определени с решението по чл. 7а за достъпни морски плажове за хората с увреждания, се привеждат в съответствие с този закон в едногодишен срок от влизането му в сила.\n(2) Направените от концесионера разходи за осигуряване на достъпен морски плаж за хората с увреждания се приспадат от дължимото от него концесионно възнаграждение по методиката по чл. 8, ал. 2.\n(3) Министерският съвет актуализира методиката по чл. 8, ал. 2 във връзка с направените от концесионера разходи за осигуряване на достъпен морски плаж за хората с увреждания в 11-месечен срок от влизането в сила на този закон.\n(4) Принадлежностите за осигуряване на достъпен морски плаж за хората с увреждания са частна държавна собственост, които се поддържат и съхраняват от концесионерите на плажовете по чл. 7а с грижата на добър стопанин.\n§ 13.\n В Закона за хората с увреждания (обн., ДВ, бр. 105 от 2018 г.; изм., бр. 24 и 101 от 2019 г., бр. 28, 67 и 105 от 2020 г., бр. 8 и 18 от 2022 г. и бр. 8 от 2023 г.) се правят следните изменения и допълнения:\n1. В чл. 53:\nа) в ал. 1 думите „както и“ се заличават и накрая се добавя „както и до морските плажове по чл. 7а от Закона за устройството на Черноморското крайбрежие“;\nб) в ал. 2 се създава т. 7:\n„7. достъпните морски плажове по реда на Закона за устройството на Черноморското крайбрежие.“;\nв) в ал. 3 след думите „територия и“ се добавя „на морските плажове“ и се поставя запетая, а думите „ал. 2, т. 1, 2 и 3“ се заменят с „ал. 2, т. 1, 2, 3 и 7“.\n2. В чл. 63, т. 1 след думата „територия“ се добавя „и до морските плажове по чл. 7а от Закона за устройството на Черноморското крайбрежие“.\nЗаконът е приет от 49-ото Народно събрание на 25 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3051"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165516",
    "meta": [],
    "text": "УКАЗ № 134\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за чужденците в Република България, приет от 49-ото Народно събрание на 25 април 2024 г.\nИздаден в \nСофия на 30 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за чужденците в Република България \n(обн., ДВ, бр. 153 от 1998 г.; изм., бр. 70 от 1999 г., бр. 42 и 112 от 2001 г., бр. 45 и 54 от 2002 г., бр. 37 и 103 от 2003 г., бр. 37 и 70 от 2004 г., бр. 11, 63 и 88 от 2005 г., бр. 30 и 82 от 2006 г., бр. 11, 29, 52, 63 и 109 от 2007 г., бр. 13, 26, 28 и 69 от 2008 г., бр. 12, 32, 36, 74, 82, 93 и 103 от 2009 г., бр. 73 от 2010 г., бр. 9 и 43 от 2011 г., бр. 21 и 44 от 2012 г., бр. 16, 23, 52, 68, 70 и 108 от 2013 г., бр. 53 от 2014 г., бр. 14, 79 и 80 от 2015 г., бр. 15, 33, 97, 101 и 103 от 2016 г., бр. 97 от 2017 г., бр. 14, 24, 56 и 77 от 2018 г., бр. 1, 24, 34, 58 и 101 от 2019 г., бр. 17, 28, 44, 60, 89 и 98 от 2020 г., бр. 21 от 2021 г., бр. 22 от 2022 г. и бр. 8 и 67 от 2023 г.)\n§ 1. \nВ чл. 24к се правят следните изменения и допълнения:\n1. В ал. 1 думите „може да получи“ се заменят със „се издава на“.\n2. В ал. 8:\nа) точка 3 се отменя;\nб) в т. 5 думите „датата на издаване“ се заменят с „датата на получаване“;\nв) създава се т. 9:\n„9. свидетелство за съдимост, издадено от държавата, чийто гражданин е чужденецът, или от държавата на обичайното му пребиваване – при първоначално подаване на заявление за издаване на разрешение по ал. 1.“\n3. В ал. 12 думите „до 10 дни“ се заменят с „до три дни“.\n4. В ал. 13 след думите „Изпълнителният директор на Агенцията по заетостта изпраща“ се добавя „или упълномощени от него длъжностни лица изпращат“.\n5. В ал. 16 думите „ал. 12 и 13“ се заменят с „ал. 13“.\n6. Алинея 18 се изменя така:\n„(18) В 7-дневен срок от влизането на чужденеца на територията на Република България с виза по чл. 15, ал. 1 работодателят или упълномощено от него лице е длъжен да се яви с чужденеца в дирекция „Миграция“ или в отдел/сектор/група „Миграция“ при областните дирекции на Министерството на вътрешните работи и да приложат към заявлението по ал. 7 копие от паспорта на чужденеца, съдържащо страницата с положената виза и задължителна медицинска застраховка, валидна на територията на Република България. Когато в срока по изречение първо документите не бъдат представени, директорът на дирекция „Миграция“ или оправомощено от него длъжностно лице прекратява производството по издаване на разрешение по ал. 1.“\n7. Създава се ал. 26:\n„(26) След изтичане на разрешения максимален период на пребиваване чужденецът може да продължи да пребивава на територията на Република България, ако му е издадено разрешение за пребиваване в Република България, различно от това по ал. 1, чл. 24и, чл. 33к и чл. 33п, без да е необходимо да напуска територията на страната.“\n§ 2. \nВ чл. 24л се създават ал. 3 – 15:\n„(3) Чужденецът може да продължи да работи при същия работодател или да го смени за срока на действие на новия трудов договор, но за не повече от 180 дни последователно в рамките на всеки 12 месеца от първоначалната регистрация, без да се налага да напуска територията на страната, както и да притежава виза по чл. 15, ал. 1. Чужденецът подава заявление по образец съгласно правилника за прилагане на закона в дирекция „Миграция“ или отдел/сектор/група „Миграция“ при областните дирекции на Министерството на вътрешните работи 30 дни преди изтичане на законното му пребиваване на територията на страната, към което прилага документите по чл. 24к, ал. 8.\n(4) Дирекция „Миграция“ или отдел/сектор/група „Миграция“ при областните дирекции на Министерството на вътрешните работи извършват проверка на постъпилите документи, като при липса на документ, както и при необходимост от представяне на допълнителни документи по чл. 24к, ал. 8, заявителят се уведомява по електронен път за тези обстоятелства и се определя 7-дневен срок за отстраняване на нередовностите.\n(5) Когато в срока по ал. 4 документите не бъдат представени, директорът на дирекция „Миграция“ или директорът на съответната областна дирекция на Министерството на вътрешните работи или оправомощени от тях длъжностни лица прекратяват производството по издаване на разрешение по ал. 3.\n(6) За издаване на разрешение за продължително пребиваване с цел заетост като сезонен работник в случаите по ал. 3 дирекция „Миграция“ или отдел/сектор/група „Миграция“ към областните дирекции на Министерството на вътрешните работи изпращат по електронен път заявлението с приложените документи на Агенцията по заетостта и на Държавна агенция „Национална сигурност“, която в срок до 14 дни от постъпването им изпраща писмено становище по чл. 41, ал. 1, т. 2 от Закона за Държавна агенция „Национална сигурност“.\n(7) Изпълнителният директор на Агенцията по заетостта или упълномощени от него длъжностни лица изпращат по електронен път на дирекция „Миграция“ или на отдел/сектори и групи „Миграция“ към областните дирекции на Министерството на вътрешните работи писмено становище относно наличието или липсата на основание за предоставяне на достъп до пазара на труда в срок до 10 дни от получаване на заявлението в Агенцията по заетостта.\n(8) При констатирана нередовност в документите, както и при необходимост от представяне на допълнителни документи от заявителя, Агенцията по заетостта уведомява в 5-дневен срок по електронен път дирекция „Миграция“. Срокът по ал. 7 спира да тече до отстраняване на нередовността или до предоставяне на необходимите документи.\n(9) Дирекция „Миграция“ или отдел/сектор/група „Миграция“ към областните дирекции на Министерството на вътрешните работи уведомяват по електронен път заявителя за обстоятелствата по ал. 8 и определят 7-дневен срок за отстраняване на нередовността или за предоставяне на необходимите документи. Когато в срока по изречение първо нередовността не бъде отстранена или не бъдат предоставени необходимите документи, директорът на дирекция „Миграция“ или директорът на областна дирекция на Министерството на вътрешните работи или оправомощени от тях длъжностни лица прекратяват производството по предоставяне на пребиваване.\n(10) Директорът на дирекция „Миграция“ или директорът на съответната областна дирекция на Министерството на вътрешните работи или оправомощени от тях длъжностни лица издават или отказват издаването на разрешение за продължително пребиваване с цел заетост като сезонен работник в срок до три дни от представянето на становището от Агенцията по заетостта.\n(11) След издаване на разрешение за продължително пребиваване с цел заетост като сезонен работник се издава документ от дирекция „Миграция“ или отдел/сектори/групи „Миграция“ при областните дирекции на Министерството на вътрешните работи съгласно изискванията на Регламент (ЕО) № 1030/2002, като в полето „тип разрешение“ се отбелязва „сезонен работник“.\n(12) Работодателят уведомява дирекция „Миграция“ или отдел/сектори/групи „Миграция“ при областните дирекции на Министерството на вътрешните работи за прекратяване на трудовото правоотношение с чужденеца в тридневен срок от датата на прекратяване на заетостта.\n(13) Процедурата по предоставяне на продължително пребиваване с цел заетост като сезонен работник не може да бъде по-дълга от 30 дни.\n(14) До приключване на производството работодателят или упълномощено от него лице може да се откаже от подаденото заявление, което е основание за прекратяване на производството.\n(15) За решенията, взети въз основа на заявлението по ал. 3, заявителят се уведомява по реда на Административнопроцесуалния кодекс.“\nЗаконът е приет от 49-ото Народно събрание на 25 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3053"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165508",
    "meta": [],
    "text": "УКАЗ № 133\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът изменение и допълнение на Закона за енергетиката, приет от 49-ото Народно събрание на 25 април 2024 г.\nИздаден в \nСофия на 30 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за енергетиката \n(обн., ДВ, бр. 107 от 2003 г.; изм., бр. 18 от 2004 г., бр. 18 и 95 от 2005 г., бр. 30, 65 и 74 от 2006 г., бр. 49, 55 и 59 от 2007 г., бр. 36, 43 и 98 от 2008 г., бр. 35, 41, 42, 82 и 103 от 2009 г., бр. 54 и 97 от 2010 г., бр. 35 и 47 от 2011 г., бр. 38, 54 и 82 от 2012 г., бр. 15, 20, 23, 59 и 66 от 2013 г., бр. 98 от 2014 г., бр. 14, 17, 35, 48 и 56 от 2015 г., бр. 42, 47 и 105 от 2016 г., бр. 51, 58, 102 и 103 от 2017 г., бр. 7, 38, 57, 64, 77, 83, 91 и 103 от 2018 г., бр. 17, 41 и 79 от 2019 г., бр. 25, 38 и 57 от 2020 г., бр. 9 и 21 от 2021 г., бр. 8, 9, 99 и 102 от 2022 г., бр. 11, 82, 84, 86 и 96 от 2023 г. и бр. 16 и 27 от 2024 г.)\n§ 1. \nВ чл. 24 ал. 2 се отменя.\n§ 2. \nВ чл. 25, ал. 1, т. 6 думите „21, 25“ се заменят с „25“.\n§ 3. \nВ чл. 31б, ал. 1 т. 1 се отменя.\n§ 4. \nВ чл. 35, ал. 2 т. 2 се отменя.\n§ 5. \nВ чл. 105 се създава нова ал. 3:\n„(3) Операторът на електропреносната мрежа може да провежда търгове и да сключва договори за гарантиране на разполагаемост за резерви за първично регулиране на честотата и автоматично вторично регулиране на честотата от бъдещи съоръжения за съхранение на електрическа енергия, като редът за провеждане на търгове и сключване на договори се урежда в правилата по чл. 83, ал. 1, т. 4 и чл. 91, ал. 2.“\n§ 6. \nВ чл. 112, ал. 2 т. 2 се отменя.\n§ 7. \nВ чл. 116 се създава ал. 15:\n„(15) Операторът на електропреносната мрежа, съответно оператор на електроразпределителна мрежа, може да присъедини два или повече обекта, чийто общ капацитет да доставят в мрежата или да бъдат снабдявани от мрежата надвишава нейната преносна способност, като определя техническите изисквания и договаря условията за оптималното използване на капацитета на мрежата. Отношенията между оператора и ползвателите на мрежата се уреждат в правилата по чл. 83, ал. 1, т. 4, чл. 91, ал. 2 и наредбата по ал. 7.“\n§ 8. \nВ § 1 от допълнителните разпоредби се правят следните изменения и допълнения:\n1. В т. 23 след думите „разпределение на електрическа, топлинна енергия или природен газ през мрежи, както и техните спомагателни мрежи и съоръжения“ се добавя „публично достъпна зарядна точка или съвкупност от такива точки, разположени в един поземлен имот с предоставена и инсталирана мощност, равна или над 1,2 MW“.\n2. В т. 41 думите „както и по“ се заличават и накрая се добавя „както и публично достъпна зарядна точка или съвкупност от такива точки, разположени в един поземлен имот с предоставена и инсталирана мощност, равна или над 1,2 MW“.\n3. В т. 54а думите „чл. 93а, ал. 1 и“ се заличават.\n§ 9. \nВ Закона за изменение и допълнение на Закона за енергетиката (ДВ, бр. 96 от 2023 г.) в преходните и заключителните разпоредби се правят следните изменения и допълнения:\n1. В § 53 думите „2024 г.“ се заменят с „2025 г.“.\n2. В § 54 думите „2025 г.“ се заменят с „2026 г.“.\n3. В § 55 думите „2024 г.“ се заменят с „2025 г.“.\n4. В § 60, 61 и 62 думите „2024 г.“ се заменят с „2025 г.“\n5. В § 66:\nа) в т. 1 след думите „§ 20“ се добавя „т. 1 – 3“ и думите „2024 г.“ се заменят с „2025 г.“;\nб) създава се нова т. 2:\n„2. параграф 20, т. 4 и 5, които влизат в сила от 1 юли 2024 г.“;\nв) досегашната т. 2 става т. 3.\nЗаключителни разпоредби\n§ 10.\n В срок до 30 април 2024 г. дружествата в сектор „Електроенергетика“ подават заявление до комисията за утвърждаване на цени за периода 1 юли 2024 г. – 30 юни 2025 г., като в този случай чл. 36а, ал. 1 не се прилага.\n§ 11.\n Законът влиза в сила от деня на обнародването му в „Държавен вестник“, с изключение на § 1, 2, 3, 4, 6 и § 8, т. 3, които влизат в сила от 1 юли 2025 г.\nЗаконът е приет от 49-ото Народно събрание на 25 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3050"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165483",
    "meta": [],
    "text": "УКАЗ № 135\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за висшето образование, приет от 49-ото Народно събрание на 25 април 2024 г.\nИздаден в \nСофия на 30 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за висшето образование \n(обн., ДВ, бр. 112 от 1995 г.; изм., бр. 28 от 1996 г., бр. 56 от 1997 г.; попр., бр. 57 от 1997 г.; изм., бр. 58 от 1997 г., бр. 60 от 1999 г.; попр., бр. 66 от 1999 г.; изм., бр. 111 и 113 от 1999 г., бр. 54 от 2000 г., бр. 22 от 2001 г., бр. 40 и 53 от 2002 г., бр. 48 и 70 от 2004 г., бр. 77, 83 и 103 от 2005 г., бр. 30, 36, 62 и 108 от 2006 г., бр. 41 от 2007 г., бр. 13, 43 и 69 от 2008 г., бр. 42, 74 и 99 от 2009 г., бр. 38, 50, 56, 63 и 101 от 2010 г., бр. 61 и 99 от 2011 г., бр. 60 и 102 от 2012 г., бр. 15, 63, 68 и 101 от 2013 г., бр. 54, 66 и 107 от 2014 г., бр. 56 и 79 от 2015 г., бр. 17 и 98 от 2016 г., бр. 17, 30, 86 и 98 от 2018 г., бр. 17 от 2020 г., бр. 18, 56 и 102 от 2022 г., бр. 108 от 2023 г. и бр. 23, 25 и 27 от 2024 г.)\n§ 1. \nВ чл. 68 се правят следните изменения и допълнения:\n 1. Създава се нова ал. 10:\n„(10) Приемането на студенти – чуждестранни граждани или лица без гражданство, получили временна закрила на територията на Република България, се извършва при облекчени условия и по ред, определени с акт на Министерския съвет, на места извън утвърдения по реда на чл. 9, ал. 3, т. 6, букви „а“ и „б“ ежегоден брой на приеманите студенти. Броят на приеманите за обучение студенти се утвърждава ежегодно от Министерския съвет по висши училища и специалности.“\n2. Създава се ал. 11:\n„(11) След изтичане на срока на временната закрила или след отпадане на основанията за предоставянето й студентите по ал. 10 могат да продължат обучението си в съответното висше училище при условията и по реда, определени за български граждани.“\n3. Досегашната ал. 10 става ал. 12.\n§ 2. \nВ чл. 91, ал. 7, т. 4 след думите „междуправителствени спогодби“ се добавя „и актове на Министерския съвет“.\n§ 3. \nВ чл. 95 се създава ал. 13:\n„(13) Студентите по чл. 68, ал. 10 заплащат такси за обучението си в размера, определен за българските граждани.“\nПреходна разпоредба\n§ 4. \nЧуждестранни граждани или лица без гражданство, получили временна закрила на територията на Република България и приети за студенти в българските висши училища преди влизането в сила на този закон, продължават обучението си при условията и по реда, при които са приети.\nЗаконът е приет от 49-ото Народно събрание на 25 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3052"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165296",
    "meta": [],
    "text": "УКАЗ № 131\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Наказателния кодекс, приет от 49-ото Народно събрание на 24 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Наказателния кодекс\n(обн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г. и бр. 23 от 2024 г.)\n§ 1. \nВ чл. 80, ал. 1, т. 1 след думите „доживотен затвор“ се добавя „престъпления по глава втора, раздел VIII и раздел IX от особената част на този кодекс, извършени против малолетни или непълнолетни лица“.\n§ 2. \nВ чл. 149, ал. 2 в текста преди т. 1 думите „осем години“ се заменят с „десет години“.\n§ 3. \nВ чл. 151 се правят следните изменения и допълнения:\n1. В ал. 1 думите „до шест години“ се заменят с „до осем години“.\n2. В ал. 2:\nа) създават се т. 4 и 5:\n„4. по отношение на лице, което не разбира свойството или значението на извършеното или което се намира в безпомощно състояние;\n5. чрез употреба на сила или заплашване.“;\nб) досегашният текст след т. 3 става текст след т. 5 и в него думите „от две до осем години“ се заменят с „от три до десет години“.\n3. В ал. 3 след думите „зависимост или надзор“ се добавя „или чрез употреба на сила или заплашване“.\n4. Създава се ал. 5:\n„(5) Когато от деянието по ал. 1 – 4 са настъпили значителни вредни последици за физическото, душевното или моралното развитие на пострадалия, наказанието е лишаване от свобода от три до десет години.“\n§ 4. \nВ чл. 154а, ал. 2 след думата „лица“ се добавя „или когато от деянието са настъпили значителни вредни последици за физическото, душевното или моралното развитие на пострадалия“.\n§ 5. \nВ чл. 155, ал. 5, т. 2 накрая се поставя запетая и се добавя „или когато от деянието са настъпили значителни вредни последици за физическото, душевното или моралното развитие на пострадалия“.\n§ 6. \nВ чл. 155а се създава ал. 3:\n„(3) Когато от деянието по ал. 1 и 2 са настъпили значителни вредни последици за физическото, душевното или моралното развитие на пострадалия, наказанието е лишаване от свобода от пет до дванадесет години.“\n§ 7. \nВ чл. 155б се правят следните допълнения: \n1. В ал. 3 след думите „по ал. 1“ се добавя „и 2“.\n 2. Създава се ал. 4: \n„(4) Наказанието по ал. 3 се налага и когато от деянието по ал. 1 – 3 са настъпили значителни вредни последици за физическото, душевното или моралното развитие на пострадалия.“\n§ 8. \nВ чл. 155в се създава ал. 3:\n„(3) Когато от деянието по ал. 1 и 2 са настъпили значителни вредни последици за физическото, душевното или моралното развитие на пострадалия, наказанието е лишаване от свобода от пет до дванадесет години.“\n§ 9. \nВ чл. 158а се създава ал. 6:\n„(6) Когато от деянието по ал. 1 – 4 са настъпили значителни вредни последици за физическото, душевното или моралното развитие на пострадалия, наказанието е лишаване от свобода от пет до дванадесет години.“\n§ 10.\n В чл. 172а ал. 7 се изменя така:\n„(7) Предметът на престъплението се отнема в полза на държавата, независимо чия собственост е, и се унищожава.“\n§ 11.\n В чл. 172б се правят следните изменения:\n1. В ал. 2 думите „от пет“ се заменят с „от две“.\n2. Алинея 3 се изменя така:\n„(3) Предметът на престъплението се отнема в полза на държавата, независимо чия собственост е, и се унищожава.“\n§ 12.\n В чл. 212б, ал. 1 т. 3 се изменя така:\n„3. по ал. 4 – лишаване от свобода от две до десет години, а в случаите по ал. 5 – лишаване от свобода от пет до петнадесет години;“.\n§ 13.\n В чл. 320 ал. 3 се изменя така:\n„(3) Когато деянието по ал. 1 е извършено по расистки, ксенофобски или свързани със сексуалната ориентация подбуди, наказанието е лишаване от свобода от две до десет години.“\n§ 14.\n В чл. 343а, ал. 1, в буква „в“ и буква „г“ думите „по ал. 2“ се заменят с „по ал. 3“.\n§ 15.\n В чл. 350а се правят следните изменения и допълнения:\n1. Досегашният текст става ал. 1 и в нея след думите „ветеринарни лекарствени продукти“ се поставя запетая и се добавя „продукти за растителна защита“.\n2. Създава се ал. 2:\n„(2) Който без нормативно установените изискуеми придружаващи документи и разрешения пренася продукти за растителна защита през границата на страната или търгува, употребява или допусне използването на неразрешени продукти за растителна защита на територията на страната, когато извършеното не представлява маловажен случай, се наказва с лишаване от свобода до четири години и с глоба от две хиляди до пет хиляди лева.“\nЗаключителни разпоредби\n§ 16.\n В Наказателно-процесуалния кодекс (обн., ДВ, бр. 86 от 2005 г.; изм., бр. 46 и 109 от 2007 г., бр. 69 и 109 от 2008 г., бр. 12, 27, 32 и 33 от 2009 г., бр. 15, 32 и 101 от 2010 г., бр. 13, 33, 60, 61 и 93 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 19, 20, 25 и 60 от 2012 г., бр. 17, 52, 70 и 71 от 2013 г., бр. 21 от 2014 г., бр. 14, 24, 41, 42, 60, 74 и 79 от 2015 г., бр. 32, 39, 62, 81 и 95 от 2016 г., бр. 13, 63 и 101 от 2017 г., бр. 7 и 44 от 2018 г.; Решение № 14 на Конституционния съд от 2018 г. – бр. 87 от 2018 г.; изм., бр. 96 от 2018 г., бр. 7, 16 и 83 от 2019 г., бр. 98, 103 и 110 от 2020 г., бр. 9, 16 и 20 от 2021 г.; Решение № 7 на Конституционния съд от 2021 г. – бр. 41 от 2021 г.; изм., бр. 80 от 2021 г.; Решение № 13 на Конституционния съд от 2021 г. – бр. 85 от 2021 г.; изм., бр. 32 и 62 от 2022 г., бр. 48, 69, 84 и 86 от 2023 г. и бр. 18 от 2024 г.) се правят следните изменения и допълнения:\n1. В чл. 139 се създава ал. 12: \n„(12) Повторен разпит на свидетел, пострадал от престъпление, може да се извърши само когато това е необходимо за целите на наказателното производство.“ \n2. В чл. 139а:\nа) създава се нова ал. 1:\n„(1) Ако това няма да затрудни сериозно наказателното производство, разпитът на свидетел със специфични нужди от защита се извършва:\n1. в специално оборудвани помещения, предназначени за тази цел;\n2. в присъствието на педагог или психолог; \n3. от един и същ разследващ орган, ако е необходим повторен разпит.“;\nб) досегашните ал. 1 и 2 стават съответно ал. 2 и 3.\n3. В чл. 209, ал. 2 се създава изречение пето: „Когато не владее български език, заявителят има право на превод на разбираем за него език на документа, който се съставя за получаването на подаденото съобщение.“\n§ 17.\n В Закона за административните нарушения и наказания (обн., ДВ, бр. 92 от 1969 г.; изм., бр. 54 от 1978 г., бр. 28 от 1982 г., бр. 28 и 101 от 1983 г., бр. 89 от 1986 г., бр. 24 от 1987 г., бр. 94 от 1990 г., бр. 105 от 1991 г., бр. 59 от 1992 г., бр. 102 от 1995 г., бр. 12 и 110 от 1996 г., бр. 11, 15, 59 и 85 от 1998 г., бр. 51, 67 и 114 от 1999 г., бр. 92 от 2000 г., бр. 25, 61 и 101 от 2002 г., бр. 96 от 2004 г., бр. 39 и 79 от 2005 г., бр. 30, 33, 69 и 108 от 2006 г., бр. 51, 59 и 97 от 2007 г., бр. 12, 27 и 32 от 2009 г., бр. 10, 33, 39, 60 и 77 от 2011 г., бр. 19, 54 и 77 от 2012 г., бр. 17 от 2013 г., бр. 98 и 107 от 2014 г., бр. 81 от 2015 г., бр. 76 и 101 от 2016 г., бр. 63 и 101 от 2017 г., бр. 20 и 38 от 2018 г., бр. 83 и 94 от 2019 г., бр. 13 и 109 от 2020 г., бр. 21 от 2021 г., бр. 25 и 51 от 2022 г. и бр. 80, 84 и 106 от 2023 г.) в чл. 83а, ал. 1 след думите „142 – 143а“ се поставя запетая и се добавя „чл. 149, ал. 2, т. 5, чл. 151, ал. 2, т. 2“, след думите „155а“ се поставя запетая и се добавя „155б, 155в“ и след думите „чл. 172а – 174“ се поставя запетая и се добавя „чл. 188, ал. 2 и 4“.\nЗаконът е приет от 49-ото Народно събрание на 24 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3026"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165300",
    "meta": [],
    "text": "УКАЗ № 125\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за българите, живеещи извън Република България, приет от 49-ото Народно събрание на 24 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за българите, живеещи извън Република България \n(обн., ДВ, бр. 30 от 2000 г.; изм., бр. 58 от 2016 г. и бр. 21 от 2021 г.\n)\n§ 1. \nСъздава се глава четвърта „а“ с чл. 22а – 22в:\n„Глава четвърта „а“\nСЪВЕТ ЗА КООРДИНАЦИЯ НА ПОЛИТИКИТЕ ЗА БЪЛГАРИТЕ ИЗВЪН РЕПУБЛИКА БЪЛГАРИЯ\nЧл. 22а. (1) Съветът за координация на политиките за българите извън Република България, наричан по-нататък „Съвета“, е постоянно действащ консултативен орган към Министерския съвет.\n(2) Съветът координира структурите на изпълнителната власт по въпросите, свързани с разработването, провеждането, мониторинга и оценката на държавната политика по отношение на българските общности и техните организации извън Република България. \nЧл. 22б. Съветът:\n1. решава въпроси от координационен характер, свързани със:\nа) запазване и разпространение на българския език и култура сред българските общности зад граница, в т.ч. относно опазване на българското културно-историческо наследство;\nб) достъпа до качествени административни услуги за българските граждани извън територията на Република България;\n2. издава насоки и препоръчва действия за реинтеграция на завръщащите се в Република България български граждани и за защита на правата и интересите на българите зад граница;\n3. синхронизира дейностите по програми и проекти, насочени към българските общности и техните организации извън страната, управлявани от органи на централната власт;\n4. формулира цели и задачи, насочени към политиките за българските общности и техните организации извън страната.\nЧл. 22в. (1) Съветът се състои от председател и членове. Работата на Съвета се координира от секретар.\n(2) Председател на Съвета е министър-председателят или определен с негова заповед член на Министерския съвет.\n(3) Членове на Съвета са: \n1. министърът на външните работи;\n2. министърът на правосъдието;\n3. министърът на културата;\n4. министърът на труда и социалната политика;\n5. министърът на вътрешните работи;\n6. министърът на образованието и науката;\n7. министърът на електронното управление;\n8. изпълнителният директор на Изпълнителната агенция за българите в чужбина.\n(4) Министерският съвет приема правилник за организацията и дейността на Съвета за координация на политиките за българите извън Република България по предложение на председателя на Съвета.“ \n§ 2. \nВ чл. 24, ал. 1 думите „с Националния съвет“ се заменят със „със Съвета за координация на политиките за българите извън Република България“.\n§ 3. \nВ чл. 27, ал. 2 думите „могат да правят Националният съвет, министерствата и ведомствата, ангажирани с провеждането на държавната политика, свързана с българите, живеещи извън Република България“ се заменят с „може да прави Съветът за координация на политиките за българите извън Република България“.\nЗаключителна разпоредба\n§ 4. \nМинистерският съвет приема правилник за организацията и дейността на Съвета за координация на политиките за българите извън Република България в тримесечен срок от влизането в сила на този закон. \nЗаконът е приет от 49-ото Народно събрание на 24 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3028"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165349",
    "meta": [],
    "text": "УКАЗ № 127\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за пътищата, приет от 49-ото Народно събрание на 24 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза допълнение на Закона за пътищата \n(обн., ДВ, бр. 26 от 2000 г.; изм., бр. 88 от 2000 г., бр. 111 от 2001 г., бр. 47 и 118 от 2002 г., бр. 9 и 112 от 2003 г., бр. 6 и 14 от 2004 г., бр. 88 и 104 от 2005 г., бр. 30, 36, 64, 102, 105 и 108 от 2006 г., бр. 59 от 2007 г., бр. 43 и 69 от 2008 г., бр. 12, 32, 41, 42, 75, 82 и 93 от 2009 г., бр. 87 от 2010 г., бр. 19, 39, 55 и 99 от 2011 г., бр. 38, 44, 47 и 53 от 2012 г., бр. 15 и 66 от 2013 г., бр. 16, 53 и 98 от 2014 г., бр. 10, 14, 37, 61, 95 и 101 от 2015 г., бр. 30 и 75 от 2016 г., бр. 11, 89 и 96 от 2017 г., бр. 31, 80 и 105 от 2018 г., бр. 60 от 2019 г., бр. 14 и 60 от 2020 г., бр. 17 и 23 от 2021 г., бр. 14 и 66 от 2023 г. и бр. 13 от 2024 г.)\nПараграф единствен.\n В чл. 10в, ал. 1 след думите „мощност до 117,64 kW (160 к.с.)“ се поставя запетая и се добавя „или за електрически автомобили с мощност на мотора до 117,64 kW (160 к.с.)“.\nЗаконът е приет от 49-ото Народно събрание на 24 април 2024 г. и е подпечатан с официалния печат на Народното събрание.\n За председател на Народното събрание: \nРосица Кирова\n3023"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165388",
    "meta": [],
    "text": "УКАЗ № 132\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите, приет от 49-ото Народно събрание на 24 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите \n(обн., ДВ, бр. 46 от 2005 г.; изм., бр. 85 от 2005 г., бр. 30, 59 и 75 от 2006 г., бр. 41 от 2007 г., бр. 13 от 2008 г., бр. 41 от 2009 г., бр. 98 и 101 от 2010 г., бр. 103 от 2016 г., бр. 91 и 102 от 2018 г., бр. 17 от 2019 г. и бр. 85 от 2020 г.)\n§ 1. \nНаименованието на закона се изменя така: „Закон за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите“.\n§ 2. \nВ чл. 1 се правят следните допълнения:\n1. В ал. 1 след думата „специалисти“ се добавя „на лекарските асистенти“.\n2. В ал. 2 след думата „специалисти“ се добавя „на лекарските асистенти“ и накрая се добавя „при спазване на изискванията, определени в наредбата по чл. 7, ал. 1“. \n§ 3. \nВ чл. 2 се правят следните допълнения:\n1. В ал. 1 се създава т. 1а:\n„1а. Българският съюз на лекарските асистенти и фелдшерите (БСЛАФ).\n2. Създава се ал. 2а:\n„(2а) Съсловната организация на лекарските асистенти по смисъла на този закон е Българският съюз на лекарските асистенти и фелдшерите.“\n§ 4. \nВ чл. 3 се правят следните допълнения:\n1. В ал. 1 след думите „както и“ се добавя „лекарските асистенти“.\n2. В ал. 2 след думите „както и“ се добавя „на лекарски асистенти“.\n§ 5. \nВ чл. 4 след думите „както и“ се добавя „лекарски асистент“, а думите „е вписан в регистъра на регионалната колегия на съответната съсловна организация по чл. 2, ал. 1, на територията на която упражнява дейността си“ се заличават.\n§ 6. \nНаименованието на глава втора се изменя така: „Условия за упражняване на професията от медицинските сестри, акушерките и асоциираните медицински специалисти, от лекарските асистенти, от зъботехниците и от помощник-фармацевтите“.\n§ 7. \nВ чл. 5 се правят следните изменения:\n1. В ал. 2 думите „чл. 7“ се заменят с „чл. 7, ал. 1“.\n2. В ал. 3 думите „чл. 7“ се заменят с „чл. 7, ал. 1“.\n§ 8. \nВ чл. 6 се правят следните изменения и допълнения:\n1. Създава се ал. 1а:\n„(1а) Асоциираните медицински специалисти упражняват професията си след вписването им в регистъра на съсловната организация по чл. 2, ал. 1, т. 1.“\n2. В ал. 2 думите „чл. 7“ се заменят с „чл. 7, ал. 1“.\n3. Създават се ал. 2а, 2б и 2в:\n„(2а) Професията „Лекарски асистент“ се упражнява от лица, които притежават диплома за придобито висше образование на образователно-квалификационната степен „бакалавър“ по чл. 42, ал. 1, т. 1, буква „б“ от Закона за висшето образование, и са вписани в регистъра на съсловната организация по чл. 2, ал. 1, т. 1а.\n(2б) Професията „Лекарски асистент“ се упражнява и от фелдшерите, които са придобили образователна квалификационна степен „специалист по…“, и които се ползват с правата на лекарски асистенти с образователно-квалификационна степен „бакалавър“ по чл. 42, ал. 1, т. 1, буква „б“ от Закона за висшето образование за упражняване на професията и от фелдшерите, които са придобили квалификация за упражняване на професията, удостоверена с диплома за полувисше или висше образование или с други валидни документи за съответната придобита квалификация, които се ползват с правата на лекарски асистенти с образователно-квалификационна степен „бакалавър“ по чл. 42, ал. 1, т. 1, буква „б“ от Закона за висшето образование за упражняване на професията, и са вписани в регистъра на съсловната организация по чл. 2, ал. 1, т. 1а.\n(2в) Лекарските асистенти по ал. 2а и 2б упражняват професията си в съответствие с професионалните им компетенции, определени с наредбата по чл. 7, ал. 1.“\n4. В ал. 3 накрая се добавя „и са вписани в регистъра на съсловната организация по чл. 2, ал. 1, т. 2, съответно по чл. 2, ал. 1, т. 3“.\n5. Създава се ал. 4:\n„(4) Зъботехниците и помощник-фармацевтите упражняват професията си в съответствие с професионалните им компетенции, определени с наредбата по чл. 7, ал. 1.“\n§ 9. \nВ чл. 7 се правят следните изменения:\n1. Алинея 1 се изменя така:\n„(1) Професионалните дейности, които медицинските сестри, акушерките и асоциираните медицински специалисти, лекарските асистенти и помощник-фармацевтите може да извършват по назначение или самостоятелно, както и професионалните дейности, които зъботехниците може да извършват по назначение, се определят с наредба, издадена от министъра на здравеопазването след съгласуване със съответната съсловна организация.“\n2. В ал. 2 думите „и лекарските асистенти“ се заличават.\n§ 10.\n В чл. 8 се правят следните допълнения:\n1. В ал. 1: \nа) в текста преди т. 1 след думата „специалисти“ се добавя „на лекарските асистенти“;\nб) в т. 3 след думата „специалисти“ се добавя „на лекарските асистенти“;\nв) в т. 7 след думата „специалисти“ се добавя „на лекарските асистенти“;\nг) в т. 8 след думата „специалисти“ се добавя „на лекарските асистенти“.\n2. В ал. 2 след думата „специалисти“ се добавя „лекарските асистенти“.\n§ 11.\n В чл. 10, ал. 2 след абревиатурата „БАПФ“ се добавя „един делегат на 60 членове – за БСЛАФ“.\n§ 12.\n В чл. 20 се правят следните изменения и допълнения:\n1. В т. 1 думите „чл. 7“ се заменят с „чл. 7, ал. 1“.\n2. В т. 3 думата „правила“ се заменя с „правилата“, след думата „грижи“ се добавя „по чл. 8, ал. 1, т. 5“ и накрая се добавя „в съответствие с изискванията, определени в наредбата по чл. 7, ал. 1“.\n§ 13.\n В чл. 21а се правят следните изменения:\n1. В ал. 1 изречение първо думите „Националният съвет по качество“ се заменят с „Националните съвети по качество на БСЛАФ“ и думата „състои“ се заменя със „състоят“.\n2. В ал. 2 думите „Националния съвет по качество“ се заменят с „Националните съвети по качество на БСЛАФ“.\n3. В ал. 3 думите „Националния съвет по качество“ се заменят с „Националните съвети по качество на БСЛАФ“.\n4. В ал. 4, изречение първо думите „Националният съвет по качество“ се заменят с „Националните съвети по качество на БСЛАФ“ и думата „привлича“ се заменя с „привличат“.\n5. Алинея 5 се изменя така: \n„(5) Националните съвети по качество на БСЛАФ, на БАЗ и на БАПФ изготвят правилата за добра медицинска практика по здравни грижи в съответната професионална област по чл. 8, ал. 1, т. 5 при упражняване на професията от лекарските асистенти, от зъботехниците и от помощник-фармацевтите в съответствие с изискванията, определени в наредбата по чл. 7, ал. 1.“\n§ 14.\n В чл. 25, ал. 1 изречение първо абревиатурата „БАЗ“ се заменя с „БСЛАФ и на БАЗ“.\n§ 15.\n В чл. 39, т. 2 накрая се добавя „по чл. 8, ал. 1, т. 5“.\n§ 16.\n В чл. 40 се правят следните допълнения:\n1. В ал. 1, т. 2 накрая се добавя „по чл. 8, ал. 1, т. 5“.\n2. В ал. 2 след думата „област“ се добавя „по чл. 8, ал. 1, т. 5“ и след абревиатурата „БАПЗГ“ се добавя „БСЛАФ“.\n§ 17.\n В § 1 от допълнителната разпоредба се правят следните изменения и допълнения:\n1. Точка 1 се изменя така:\n„1. „Асоциирани медицински специалисти“ са медицинските лаборанти, рентгеновите лаборанти, рехабилитаторите, ортопедичните техници и масажистите (с увредено зрение).“\n2. В т. 2 след думите „както и“ се добавя „лекарските асистенти“.\n3. В т. 4 след думата „специалисти“ се добавя „на лекарските асистенти“.\n4. Създава се т. 5:\n„5. „Лекарски асистенти“ са и фелдшерите по чл. 6, ал. 2б.“\nПреходни и заключителни разпоредби\n§ 18.\n (1) Фелдшерите, които до влизането в сила на този закон имат права по § 32, ал. 2 и 3 от преходните и заключителните разпоредби на Закона за изменение и допълнение на Закона за висшето образование (ДВ, бр. 41 от 2007 г.), се ползват с правата на лекарски асистенти с образователно-квалификационна степен „бакалавър“ по чл. 42, ал. 1, т. 1, буква „б“ от Закона за висшето образование за упражняване на професията, при условие че са упражнявали медицинска професия не по-малко от две години през последните 30 години.\n(2) Фелдшерите, които до влизането в сила на този закон имат права по § 3 се ползват с правата на лекарски асистенти с образователно-квалификационна степен „бакалавър“ по чл. 42, ал. 1, т. 1, буква „б“ от Закона за висшето образование за упражняване на професията, при условие че са упражнявали медицинска професия не по-малко от три години през последните 30 години.\n(3) Фелдшерите по ал. 1 и 2 се ползват с правата по чл. 6, ал. 2б.\n§ 19.\n (1) Регионалните здравни инспекции изготвят списъци с трите имена, единния граждански номер, адресите по местоживеене и месторабота на лекарските асистенти, които упражняват професията си на територията на съответната област в тримесечен срок от влизането в сила на този закон.\n(2) В двумесечен срок от изтичането на срока по ал. 1 регионалните здравни инспекции свикват първите общи събрания на регионалните колегии на съсловната организация на лекарските асистенти по списъците по ал. 1 за избор на органи на колегиите и на делегати за първия конгрес на съсловната организация. Първите общи събрания на регионалните колегии се председателстват без право на глас от директорите на съответните регионални здравни инспекции.\n(3) В едномесечен срок от провеждане на изборите по ал. 2 лекарските асистенти, които упражняват професията си, подават заявления за вписване в регистъра на съответната регионална колегия.\n(4) В едномесечен срок от изтичането на срока по ал. 3 министърът на здравеопазването свиква първия конгрес на съсловната организация на лекарските асистенти за избор на органи на Българския съюз на лекарските асистенти и фелдшерите. Първият конгрес на Българския съюз на лекарските асистенти и фелдшерите се председателства без право на глас от министъра на здравеопазването или от оправомощено от него лице.\n§ 20.\n Министърът на здравеопазването привежда наредбата по чл. 7, ал. 1 в съответствие с изискванията на този закон в срок до три месеца от влизането в сила на този закон.\n§ 21.\n (1) Българският съюз на лекарските асистенти и фелдшерите приема правилата за добра медицинска практика по здравни грижи по чл. 8, ал. 1, т. 5 при упражняване на професията лекарски асистент и ги предлага за утвърждаване от министъра на здравеопазването в срок до 6 месеца от влизането в сила на този закон.\n(2) Когато в срока по ал. 1 Българският съюз на лекарските асистенти и фелдшерите не предложи за утвърждаване от министъра на здравеопазването приети от него правила за добра медицинска практика по ал. 1, същите се изготвят от Изпълнителната агенция „Медицински надзор“ и се предлагат за утвърждаване от министъра на здравеопазването в срок до три месеца от изтичането на срока по ал. 1.\n§ 22.\n Подзаконовите нормативни актове по прилагането на този закон се привеждат в съответствие с изискванията му в срок до 6 месеца от влизането в сила на този закон. \n§ 23.\n В Закона за здравето (обн., ДВ, бр. 70 от 2004 г.; изм., бр. 46, 76, 85, 88, 94 и 103 от 2005 г., бр. 18, 30, 34, 59, 71, 75, 80, 81, 95 и 102 от 2006 г., бр. 31, 41, 46, 53, 59, 82 и 95 от 2007 г., бр. 13, 102 и 110 от 2008 г., бр. 36, 41, 74, 82, 93, 99 и 101 от 2009 г., бр. 41, 42, 50, 59, 62, 98 и 100 от 2010 г., бр. 8, 9, 45 и 60 от 2011 г., бр. 38, 40, 54, 60, 82, 101 и 102 от 2012 г., бр. 15, 30, 66, 68, 99, 104 и 106 от 2013 г., бр. 1, 98 и 107 от 2014 г., бр. 9, 72, 80 и 102 от 2015 г., бр. 17, 27, 98 и 103 от 2016 г., бр. 58, 85 и 102 от 2017 г., бр. 18, 77, 91, 98 и 102 от 2018 г., бр. 24, 58, 99 и 101 от 2019 г., бр. 23, 28, 34, 44, 67, 103, 105 и 110 от 2020 г., бр. 21 от 2021 г., бр. 8, 17, 18, 32, 41, 58 и 62 от 2022 г.; Решение № 14 на Конституционния съд от 2022 г. – бр. 94 от 2022 г.; изм., бр. 102 и 104 от 2022 г., бр. 8, 66, 80, 86, 96 и 102 от 2023 г. и бр. 35 от 2024 г.) се правят следните изменения и допълнения:\n1. В чл. 6, ал. 2, изречение първо след думата „грижи“ се добавя „един представител на Българския съюз на лекарските асистенти и фелдшерите“.\n2. В чл. 86а, ал. 2 думите „и на Българската асоциация на професионалистите по здравни грижи“ се заменят с „на Българската асоциация на професионалистите по здравни грижи, на Българския съюз на лекарските асистенти и фелдшерите, на Българската асоциация на зъботехниците и на Българската асоциация на помощник-фармацевтите“.\n3. В чл. 152, ал. 1 думата „фелдшер“ се заменя с „лекарски асистент“. \n4. В чл. 182 ал. 1 се изменя така:\n„(1) Съсловните организации на лекарите, на лекарите по дентална медицина, на магистър-фармацевтите, на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите организират, координират, провеждат, регистрират и контролират продължаващото медицинско обучение на лекарите, на лекарите по дентална медицина, на магистър-фармацевтите, на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите при условия и по ред, определени в договори с висшите училища, Българския Червен кръст и Военномедицинска академия.“\n5. В чл. 183 ал. 4 се изменя така:\n„(4) Медицинските сестри, акушерките и асоциираните медицински специалисти, лекарските асистенти, зъботехниците и помощник-фармацевтите упражняват медицинската професия при условията на глава втора от Закона за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите.“\n6. В чл. 185, ал. 3 в текста преди т. 1 думите „Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите“ се заменят със „Закона за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите“.\n7. В чл. 222, ал. 3 думата „фелдшер“ се заменя с „лекарски асистент“.\n§ 24.\n В Закона за здравното осигуряване (обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г.; Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г.; бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84 и 106 от 2023 г., бр. 13 и 16 от 2024 г.; Решение № 6 на Конституционния съд от 2007 г. – бр. 36 от 2024 г.) се правят следните изменения:\n1. В чл. 75, ал. 2 думите „и на медицинските сестри, акушерките и асоциираните медицински специалисти“ се заменят с „на медицинските сестри, акушерките и асоциираните медицински специалисти и на лекарските асистенти“.\n2. В чл. 76, ал. 4 „или на медицинските сестри, акушерките и асоциираните медицински специалисти“ се заменят с „на медицинските сестри, акушерките и асоциираните медицински специалисти или на лекарските асистенти“.\n§ 25.\n В Закона за лекарствените продукти в хуманната медицина (обн., ДВ, бр. 31 от 2007 г.; изм., бр. 19 от 2008 г.; Решение № 5 на Конституционния съд от 2008 г. – бр. 65 от 2008 г.; изм., бр. 71 от 2008 г., бр. 10, 23, 41, 88 и 102 от 2009 г., бр. 59 и 98 от 2010 г., бр. 9, 12, 60 и 61 от 2011 г., бр. 38, 60 и 102 от 2012 г., бр. 15 от 2013 г., бр. 1 и 18 от 2014 г.; Решение № 1 на Конституционния съд от 2015 г. – бр. 12 от 2015 г.; изм., бр. 48 от 2015 г., бр. 43 от 2016 г., бр. 85 и 103 от 2017 г., бр. 84, 91 и 102 от 2018 г., бр. 17 и 64 от 2019 г., бр. 17, 52, 67, 103 и 105 от 2020 г., бр. 62 от 2022 г., бр. 84 и 88 от 2023 г. и бр. 16 от 2024 г.) в § 1, т. 34 от допълнителните разпоредби думата „фелдшери“ се заменя с „лекарски асистенти“.\n§ 26.\n В Закона за лечебните заведения (обн., ДВ, бр. 62 от 1999 г.; изм., бр. 88 и 113 от 1999 г.; попр., бр. 114 от 1999 г.; изм., бр. 36, 65 и 108 от 2000 г.; Решение № 11 на Конституционния съд от 2001 г. – бр. 51 от 2001 г.; изм., бр. 28 и 62 от 2002 г., бр. 83, 102 и 114 от 2003 г., бр. 70 от 2004 г., бр. 46, 76, 85, 88 и 105 от 2005 г., бр. 30, 34, 59, 80 и 105 от 2006 г., бр. 31, 53 и 59 от 2007 г., бр. 110 от 2008 г., бр. 36, 41, 99 и 101 от 2009 г., бр. 38, 59, 98 и 100 от 2010 г., бр. 45 и 60 от 2011 г., бр. 54, 60 и 102 от 2012 г., бр. 15 и 20 от 2013 г., бр. 47 от 2014 г., бр. 72 и 95 от 2015 г., бр. 81 и 98 от 2016 г., бр. 85, 99, 101 и 103 от 2017 г., бр. 18, 77, 84, 91 и 102 от 2018 г., бр. 13, 24, 42 и 101 от 2019 г., бр. 28, 54, 71, 85, 103 и 110 от 2020 г., бр. 11 от 2021 г., бр. 8, 32 и 104 от 2022 г. и бр. 8 от 2023 г.) се правят следните изменения и допълнения:\n1. В чл. 15 думата „фелдшери“ се заменя с „лекарски асистенти“.\n2. В чл. 17а, ал. 2 думите „Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите“ се заменят със „Закона за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите“.\n3. В чл. 18а, ал. 3 думите „Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите“ се заменят със „Закона за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите“.\n4. В чл. 19, ал. 2, т. 1 накрая се добавя „съответно на лекарските асистенти“.\n5. В чл. 40, ал. 5 изречение първо след думите „зъболекарски съюз“ се добавя „до Българския съюз на лекарските асистенти и фелдшерите“.\n6. В чл. 44, ал. 1, т. 5 след думите „зъболекарски съюз“ се добавя „на Българския съюз на лекарските асистенти и фелдшерите“.\n§ 27.\n В Закона за отбраната и въоръжените сили (oбн., ДВ, бр. 35 от 2009 г.; изм., бр. 74, 82, 93 и 99 от 2009 г., бр. 16, 88, 98 и 101 от 2010 г., бр. 23, 48, 99 и 100 от 2011 г., бр. 20, 33 и 38 от 2012 г., бр. 15, 66 и 68 от 2013 г., бр. 1 и 98 от 2014 г., бр. 14, 24, 61, 79 и 88 от 2015 г., бр. 13, 17, 50, 81, 98 и 103 от 2016 г., бр. 58, 85 и 103 от 2017 г., бр. 7, 77 и 98 от 2018 г., бр. 17, 42 и 94 от 2019 г., бр. 38, 69 и 109 от 2020 г., бр. 16, 23 и 25 от 2021 г., бр. 15 и 62 от 2022 г., бр. 14 и 84 от 2023 г. и бр. 2 от 2024 г.) в чл. 185 след думата „специалисти“ се добавя „и лекарски асистенти“.\n§ 28.\n В Закона за признаване на професионални квалификации (обн., ДВ, бр. 13 от 2008 г., бр. 41 и 74 от 2009 г., бр. 98 от 2010 г., бр. 8, 9, 43 и 61 от 2011 г., бр. 68 от 2013 г., бр. 21 от 2014 г., бр. 80 от 2015 г., бр. 27 и 59 от 2016 г., бр. 85 от 2017 г., бр. 91 от 2018 г., бр. 17 от 2019 г., бр. 17 от 2020 г., бр. 21 от 2021 г. и бр. 28 от 2024 г.) се правят следните изменения и допълнения:\n1. В чл. 17, ал. 1 след думите „фармацевтичен съюз“ се добавя „на Българския съюз на лекарските асистенти и фелдшерите“.\n2. В чл. 60, ал. 2 думите „чл. 7 от Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите“ се заменят с „чл. 7, ал. 1 от Закона за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите“.\n§ 29.\n В Закона за убежището и бежанците (обн., ДВ, бр. 54 от 2002 г.; изм., бр. 31 от 2005 г., бр. 30 от 2006 г., бр. 52 и 109 от 2007 г., бр. 82 от 2009 г., бр. 39 от 2011 г., бр. 15 и 66 от 2013 г., бр. 98 от 2014 г., бр. 80 и 101 от 2015 г., бр. 33, 97, 101 и 103 от 2016 г., бр. 17, 24, 34 и 101 от 2019 г., бр. 89 от 2020 г. и бр. 32 от 2022 г.) в чл. 29, ал. 5 думата „фелдшер“ се заменя с „лекарски асистент“.\n§ 30.\n В Закона за физическото възпитание и спорта (обн., ДВ, бр. 86 от 2018 г.; изм., бр. 17, 35 и 64 от 2019 г. и бр. 69, 85 и 96 от 2020 г.) в чл. 96, ал. 1, т. 1 думата „фелдшери“ се заличава.\n§ 31.\n В Кодекса на труда (обн., ДВ, бр. 26 и 27 от 1986 г.; изм., бр. 6 от 1988 г., бр. 21, 30 и 94 от 1990 г., бр. 27, 32 и 104 от 1991 г., бр. 23, 26, 88 и 100 от 1992 г.; Решение № 12 на Конституционния съд от 1995 г. – бр. 69 от 1995 г.; изм., бр. 87 от 1995 г., бр. 2, 12 и 28 от 1996 г., бр. 124 от 1997 г., бр. 22 от 1998 г.; Решение № 11 на Конституционния съд от 1998 г. – бр. 52 от 1998 г.; изм., бр. 56, 83, 108 и 133 от 1998 г., бр. 51, 67 и 110 от 1999 г., бр. 25 от 2001 г., бр. 1, 105 и 120 от 2002 г., бр. 18, 86 и 95 от 2003 г., бр. 52 от 2004 г., бр. 19, 27, 46, 76, 83 и 105 от 2005 г., бр. 24, 30, 48, 57, 68, 75, 102 и 105 от 2006 г., бр. 40, 46, 59, 64 и 104 от 2007 г., бр. 43, 94, 108 и 109 от 2008 г., бр. 35, 41 и 103 от 2009 г., бр. 15, 46, 58 и 77 от 2010 г.; Решение № 12 на Конституционния съд от 2010 г. – бр. 91 от 2010 г.; изм., бр. 100 и 101 от 2010 г., бр. 18, 33, 61 и 82 от 2011 г., бр. 7, 15, 20 и 38 от 2012 г.; Решение № 7 на Конституционния съд от 2012 г. – бр. 49 от 2012 г.; изм., бр. 77 и 82 от 2012 г., бр. 15 и 104 от 2013 г., бр. 1, 27 и 61 от 2014 г., бр. 54, 61, 79 и 98 от 2015 г., бр. 8, 57, 59, 98 и 105 от 2016 г., бр. 85, 86, 96 и 102 от 2017 г., бр. 7, 15, 30, 42, 59, 77, 91 и 92 от 2018 г., бр. 79 от 2019 г., бр. 13, 28, 44, 64, 104, 107 и 109 от 2020 г., бр. 25, 51, 58, 62 и 104 от 2022 г., бр. 11, 14, 66, 84, 85 и 106 от 2023 г. и бр. 27 от 2024 г.) в чл. 330, ал. 2, т. 3 думите „Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите“ се заменят със „Закона за съсловните организации на медицинските сестри, акушерките и асоциираните медицински специалисти, на лекарските асистенти, на зъботехниците и на помощник-фармацевтите“.\n§ 32.\n Законът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 24 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3025"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165495",
    "meta": [],
    "text": "УКАЗ № 128\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за подпомагане на земеделските производители, приет от 49-ото Народно събрание на 24 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за подпомагане на земеделските производители \n(обн., ДВ, бр. 58 от 1998 г.; изм., бр. 79 и 153 от 1998 г., бр. 12, 26, 86 и 113 от 1999 г., бр. 24 от 2000 г., бр. 34 и 41 от 2001 г., бр. 46 и 96 от 2002 г., бр. 18 от 2004 г., бр. 14 и 105 от 2005 г., бр. 18, 30, 34, 59, 96 и 108 от 2006 г., бр. 13, 53 и 59 от 2007 г., бр. 16, 36, 43 и 100 от 2008 г., бр. 12, 32, 82 и 85 от 2009 г., бр. 59 от 2010 г., бр. 8 от 2011 г., бр. 38 от 2012 г., бр. 15, 66, 101 и 109 от 2013 г., бр. 40 и 98 от 2014 г., бр. 12, 61 и 95 от 2015 г., бр. 45, 58 и 61 от 2016 г., бр. 13 и 58 от 2017 г., бр. 2, 18 и 77 от 2018 г., бр. 51 и 98 от 2019 г., бр. 21, 63 и 103 от 2020 г., бр. 13 и 23 от 2021 г., бр. 61 и 102 от 2022 г. и бр. 66 и 102 от 2023 г.)\n§ 1. \nВ чл. 10б, ал. 2 след думите „обнародват в“ се добавя „официалния раздел на“.\n§ 2. \nВ чл. 10в, ал. 3 след думите „обнародват в“ се добавя „официалния раздел на“.\n§ 3. \nВ чл. 20а, ал. 4 след думите „чл. 2д, ал. 2“ се добавя „както и на основание чл. 84, ал. 2“.\n§ 4. \nВ чл. 41, ал. 5 се създава т. 4:\n„4. имоти от държавния и общинския поземлен фонд с начин на трайно ползване пасища, мери и ливади на ползватели, които не отговарят на условията по чл. 37и, ал. 1 и 4 от Закона за собствеността и ползването на земеделските земи.“\n§ 5.\n В чл. 47а се правят следните изменения:\n1. В ал. 2 думите „2023 г.“ се заменят с „2026 г.“.\n2. В ал. 3 думите „2015 до 2023 г.“ се заменят с „2024 до 2026 г.“.\n§ 6. \nВ чл. 47в, ал. 1, т. 6 думите „схемата за единно плащане на площ и схемите за обвързано подпомагане“ се заменят с „интервенцията за основно подпомагане на доходите за устойчивост и интервенциите за обвързано с производството подпомагане на доходите“ и думите „схемите за обвързано подпомагане“ се заменят с „интервенциите за обвързано с производството подпомагане на доходите“.\n§ 7. \nВ чл. 52, ал. 1, т. 2 думите „на проектни предложения“ се заменят с „по заявления за подпомагане“.\n§ 8. \nВ чл. 54, ал. 1, т. 4 се правят следните изменения и допълнения:\n1. В буква „а“ думите „определен в Търговския регистър“ се заличават, а след думите „Националния статистически институт“ се добавя „за година, предхождаща годината на кандидатстване“.\n2. В буква „б“ думите „регистър БУЛСТАТ, удостоверени от Националния статистически институт“ се заменят с „Кода на икономическата му дейност, удостоверен от Националния статистически институт, за година, предхождаща годината на кандидатстване“.\n3. В буква „в“:\nа) в подбуква „аа“ думите „най-малко една трета“ се заменят с „минимум 10 на сто“;\nб) в подбуква „бб“ цифрата „5“ се заменя с „2“.\n§ 9. \nВ чл. 55, ал. 4 след думите „обнародват в“ се добавя „официалния раздел на“.\n§ 10.\n В чл. 57, ал. 3, изречение трето думите „към датата на подаване на заявлението“ се заменят със „за годината, предхождаща годината на кандидатстване“.\n§ 11.\n Член 58 се изменя така: \n„Чл. 58. Земеделските стопани, които са подали заявление за подпомагане, отговарят на изискванията за подпомагане по ОПДУ и са заявили площи до 600 хектара включително, може да получат допълнително преразпределително подпомагане на доходите за устойчивост за първите до 30 хектара.“\n§ 12.\n В чл. 68 се правят следните изменения и допълнения:\n1. В ал. 2 думата „проекти“ се заменя със „заявления за подпомагане“.\n2. В ал. 3 думите „Министерството на земеделието и храните“ се заменят със „Стратегическия план“.\n3. В ал. 4 думите „проектното предложение“ се заменят със „заявлението за подпомагане“.\n4. В ал. 5, изречение първо думите „Министерството на земеделието и храните“ се заменят със „Стратегическия план“, а в изречение трето думата „проектите“ се заменя със „заявленията за подпомагане“. \n5. В ал. 6 накрая се добавя „като оспорването не спира тяхното изпълнение“.\n§ 13.\n В чл. 71, ал. 4 думите „проектното предложение“ се заменят със „заявлението за подпомагане“.\n§ 14.\n В чл. 84, ал. 2 накрая се добавя „а на изпълнителния директор на Държавен фонд „Земеделие“ – да издава актове по неговото изпълнение“.\n§ 15.\n В § 1 от допълнителните разпоредби се правят следните изменения и допълнения:\n1. В т. 2 думите „Регламент (ЕО) № 834/2007 на Съвета от 28 юни 2007 г. относно биологичното производство и етикетирането на биологични продукти и за отмяна на Регламент (ЕИО) № 2092/91 (ОВ, L 189/1 от 20 юли 2007 г.)“ се заменят с „Регламент (ЕС) 2018/848 на Европейския парламент и на Съвета от 30 май 2018 г. относно биологичното производство и етикетирането на биологични продукти и за отмяна на Регламент (ЕО) № 834/2007 на Съвета (ОВ, L 150/1 от 14 юни 2018 г.)“.\n2. В т. 18 след думата „схеми“ се добавя „и интервенции“.\n3. В т. 30 се създава изречение второ: „Ангажименти са и задълженията по интервенциите по чл. 70 от Регламент (ЕС) 2021/2115, които се изпълняват от ползвателите на финансовата помощ от началото на календарната година на подаване на заявлението за подпомагане.“\n4. В т. 56 думите „схемата за единно плащане на площ и схемите за обвързано“ се заменят с „интервенцията за основно подпомагане на доходите за устойчивост и интервенциите за обвързано с производството“.\nПреходни и заключителни разпоредби\n§ 16.\n (1) За кампания 2023 г. се прилагат условията за допустимост по досегашния чл. 54.\n(2) За 2024 г. бенефициентът по интервенция по чл. 78 от Регламент (ЕС) 2021/2115 относно предоставянето на съветнически услуги се избира от министъра на земеделието и храните по реда на чл. 14, ал. 1 от Закона за обществените поръчки. В този случай не се утвърждават насоки, определящи условията за кандидатстване и условията за изпълнение на одобрените проекти. Условията и редът за изплащане, за отказ за изплащане и намаления на плащанията, и за оттегляне на изплатената финансова помощ се определят в наредбата по чл. 68, ал. 1, т. 1. \n(3) За кампания 2025 г. кандидатите и бенефициентите може да подадат до Държавен фонд „Земеделие“ заявление за подпомагане по интервенциите по чл. 52, ал. 1, т. 1 и без удостоверяване с квалифициран електронен подпис.\n§ 17.\n В Закона за собствеността и ползването на земеделските земи (обн., ДВ, бр. 17 от 1991 г.; попр., бр. 20 от 1991 г.; изм., бр. 74 от 1991 г., бр. 18, 28, 46 и 105 от 1992 г., бр. 48 от 1993 г.; Решение № 12 на Конституционния съд от 1993 г. – бр. 64 от 1993 г.; изм., бр. 83 от 1993 г., бр. 80 от 1994 г., бр. 45 и 57 от 1995 г.; Решение № 7 и Решение № 8 на Конституционния съд от 1995 г. – бр. 59 от 1995 г.; изм., бр. 79 от 1996 г.; Решение № 20 на Конституционния съд от 1996 г. – бр. 103 от 1996 г.; изм., бр. 104 от 1996 г.; Решение № 3 на Конституционния съд от 1997 г. – бр. 15 от 1997 г.; изм., бр. 62, 87, 98, 123 и 124 от 1997 г., бр. 36, 59, 88 и 133 от 1998 г., бр. 68 от 1999 г., бр. 34 и 106 от 2000 г., бр. 28, 47 и 99 от 2002 г., бр. 16 от 2003 г., бр. 36 и 38 от 2004 г., бр. 87 от 2005 г., бр. 17 и 30 от 2006 г., бр. 13, 24 и 59 от 2007 г., бр. 36 и 43 от 2008 г., бр. 6, 10, 19, 44, 94 и 99 от 2009 г., бр. 62 от 2010 г., бр. 8 и 39 от 2011 г., бр. 25 и 44 от 2012 г., бр. 15, 16 и 66 от 2013 г., бр. 38, 49 и 98 от 2014 г., бр. 12, 14, 31, 61 и 100 от 2015 г., бр. 61 от 2016 г., бр. 13 и 58 от 2017 г., бр. 42, 55 и 77 от 2018 г., бр. 61 от 2019 г., бр. 79 от 2020 г., бр. 13 от 2021 г., бр. 102 от 2022 г., бр. 102 от 2023 г. и бр. 33 от 2024 г.) в чл. 37в, ал. 15 т. 1 се отменя.\n§ 18.\n Законът влиза в сила от деня на обнародването му в „Държавен вестник“ с изключение на § 5, който влиза в сила от датата на получаване на окончателния номер на схемата за държавна помощ в регистъра на държавните помощи на Европейската комисия.\nЗаконът е приет от 49-ото Народно събрание на 24 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3024"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165089",
    "meta": [],
    "text": "УКАЗ № 126\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Гражданския процесуален кодекс, приет от 49-ото Народно събрание на 24 април 2024 г.\nИздаден в \nСофия на 29 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Гражданския процесуален кодекс \n(обн., ДВ, бр. 59 от 2007 г.; изм., бр. 50 от 2008 г.; Решение № 3 на Конституционния съд от 2008 г. – бр. 63 от 2008 г.; изм., бр. 69 от 2008 г., бр. 12, 19, 32 и 42 от 2009 г.; Решение № 4 на Конституционния съд от 2009 г. – бр. 47 от 2009 г.; изм., бр. 82 от 2009 г., бр. 13 и 100 от 2010 г.; Решение № 15 на Конституционния съд от 2010 г. – бр. 5 от 2011 г.; изм., бр. 45, 49 и 99 от 2012 г., бр. 15 и 66 от 2013 г., бр. 53 и 98 от 2014 г., бр. 50 от 2015 г., бр. 15 и 43 от 2016 г., бр. 8, 13, 63, 86, 96 и 102 от 2017 г., бр. 42 и 65 от 2018 г., бр. 38, 83, 98 и 100 от 2019 г., бр. 68, 98 и 110 от 2020 г., бр. 9 и 15 от 2021 г., бр. 15, 62 и 102 от 2022 г. и бр. 11, 66, 80, 85 и 102 от 2023 г.)\n§ 1. \nВ глава петдесет и шеста наименованието на раздел I се изменя така: „Връчване по Регламент (ЕС) 2020/1784 на Европейския парламент и на Съвета от 25 ноември 2020 г. относно връчване в държавите членки на съдебни и извънсъдебни документи по граждански или търговски дела („връчване на документи“) (ОВ, L 405/40 от 2 декември 2020 г.), наричан по-нататък „Регламент (ЕС) 2020/1784“.\n§ 2. \nВ чл. 608 думите „чл. 13.1 от Регламент (ЕО) № 1393/2007“ се заменят с „чл. 17, параграф 1 от Регламент (ЕС) 2020/1784“.\n§ 3. \nВ чл. 609 ал. 1 се изменя така:\n„(1) Връчването по пощата се удостоверява съгласно чл. 18 от Регламент (ЕС) 2020/1784.“\n§ 4. \nСъздава се чл. 609а:\n„Връчване по електронен път в друга държава членка\nЧл. 609а. Връчването може да се извърши по електронен път по чл. 19, параграф 1 от Регламент (ЕС) 2020/1784, ако получателят е дал предварително изрично съгласие да приема електронни изявления и електронни документи, съобщения, призовки и книжа от съда в производството пред съответната инстанция или пред всички инстанции.“ \n§ 5. \nЧлен 610 се отменя.\n§ 6. \nВ чл. 611 се правят следните изменения и допълнения:\n1. В заглавието думите „чл. 2.1 и 2.2 от Регламент (ЕО) № 1393/2007“ се заменят с „чл. 3, параграфи 1 и 2 от Регламент (ЕС) 2020/1784“.\n2. В ал. 1 думата „чужбина“ се заменя с „друга държава членка“.\n3. В ал. 2 думата „чужбина“ се заменя с „друга държава членка“, а след думите „е районният съд“ се добавя „или съдебният изпълнител“.\n4. В ал. 3 се създава изречение второ: „Когато районният съд не може да извърши връчването на посочения от страната адрес, той служебно установява наличието на постоянен или настоящ адрес на получателя и препраща искането за връчване до съответния районен съд, в чийто район трябва да се извърши връчването.“ \n5. В ал. 4 думите „съдебно учреждение“ се заменят с „районен съд“.\n§ 7. \nЧлен 612 се изменя така:\n„Компетентни органи по чл. 7, параграф 1, буква „а“ от Регламент (ЕС) 2020/1784\nЧл. 612. По искане за установяване на адреса на получателя на документ компетентен е районният съд, за чийто район са предоставени данни. Когато не са предоставени данни за адрес, компетентен е Софийският районен съд.“\n§ 8. \nЧлен 613 се изменя така:\n„Недопустимост за пряко връчване\nЧл. 613. В Република България не се допуска връчване по чл. 20, параграф 1 от Регламент (ЕС) 2020/1784.“\n§ 9. \nВ чл. 613а в изречение първо думите „чл. 19.4 от Регламент (ЕО) № 1393/2007“ се заменят с „чл. 22, параграф 4 от Регламент (ЕС) 2020/1784“.\n§ 10.\n В глава петдесет и шеста наименованието на раздел II се изменя така: „Събиране на доказателства по Регламент (ЕС) 2020/1783 на Европейския парламент и на Съвета от 25 ноември 2020 г. относно сътрудничеството между съдилища на държавите членки при събирането на доказателства по граждански или търговски дела (събиране на доказателства) (ОВ, L 405/1 от 2 декември 2020 г.), наричан по-нататък „Регламент (ЕС) 2020/1783“.\n§ 11.\n Член 614 се изменя така:\n„Събиране на доказателства в друга държава членка\nЧл. 614. Когато събирането на доказателства трябва да се извърши съгласно Регламент (ЕС) 2020/1783, съдът може да отправи искане за събирането им до компетентния орган на другата държава членка или при условията на чл. 19 и 20 от регламента да изиска директно събиране на доказателствата.“\n§ 12.\n Член 615 се изменя така:\n„Право на участие при събирането на доказателства \nЧл. 615. Събирането на доказателства по реда на глава II, раздел 3 от Регламент (ЕС) 2020/1783 от съда на друга държава членка може да се извърши в присъствието и с участието на българския съд или на делегиран представител на съда, на страните в процеса, техните представители и вещи лица.“ \n§ 13.\n Член 616 се изменя така:\n„Директно събиране на доказателства\nЧл. 616. Директно събиране на доказателства в друга държава членка може да се извърши от съда, от делегиран член на съда или от определено от съда вещо лице.“ \n§ 14.\n В чл. 617 се правят следните изменения:\n1. В заглавието думите „чл. 2.1 и 3.3 от Регламент (ЕО) № 1206/2001 на Съвета“ се заменят с „чл. 3, параграф 1 и чл. 4, параграф 3 от Регламент (ЕС) 2020/1783“.\n2. Алинея 2 се изменя така:\n„(2) Компетентен да разреши директно събиране на доказателства по чл. 19 от Регламент (ЕС) 2020/1783 на територията на Република България, както да и окаже практическа помощ за събирането, е окръжният съд, в чийто район то ще се извършва.“\n§ 15.\n В чл. 618 думите „Регламент (ЕО) № 1206/2001 на Съвета“ се заменят с „Регламент (ЕС) 2020/1783 в Република България“, а накрая думите „или да са придружени от превод на български език“ се заличават.\n§ 16.\n В глава петдесет и седма, раздел I се създават чл. 620а, 620б и 620в: \n„Удостоверение по чл. 36, параграф 1 и чл. 47, параграф 1 от Регламент (ЕС) 2019/1111 на Съвета от 25 юни 2019 г. относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца (ОВ, L 178/1 от 2 юли 2019 г.), наричан по-нататък „Регламент (ЕС) 2019/1111“\nЧл. 620а. (1) Първоинстанционният съд, решил делото или допуснал предварително изпълнение на решението, издава по молба на страната удостоверение по чл. 36, параграф 1, съответно по чл. 47, параграф 1 от Регламент (ЕС) 2019/1111.\n(2) Разпореждането, с което се отхвърля молбата по ал. 1, подлежи на обжалване с частна жалба.\n(3) Съдът по своя инициатива или по молба на някоя от страните може да поправи допусната в удостоверението по ал. 1 грешка или пропуск, когато това води до несъответствие с решението, въз основа на което то е издадено. Към молбата за поправка се прилага оригиналът на издаденото удостоверение. Заедно с поправката съдът разпорежда издаване на ново удостоверение. \n(4) Съдът по ал. 1 по своя инициатива или по молба на някоя от страните може да отмени разпореждането, въз основа на което е издадено удостоверението по чл. 47, параграф 1 от Регламент (ЕС) 2019/1111, ако не са спазени изискванията за неговото издаване. В този случай издаденото удостоверение по чл. 47, параграф 1 от Регламент (ЕС) 2019/1111 се обезсилва и се издава удостоверение по чл. 49 от Регламент (ЕС) 2019/1111. Разпореждането, с което се произнася съдът, се връчва на страните и подлежи на обжалване с частна жалба.\nУдостоверение по чл. 49 от Регламент (ЕС) 2019/1111\nЧл. 620б. (1) Първоинстанционният съд, разгледал делото, или съдът, пред който делото е висящо, издава удостоверение по чл. 49 от Регламент (ЕС) 2019/1111 по молба на някоя от страните, когато решението, удостоверено в съответствие с чл. 47 от регламента, е престанало да бъде изпълняемо или неговата изпълняемост е била спряна или ограничена.\n(2) Разпореждането, с което се уважава или отхвърля молбата, се връчва на страните и подлежи на обжалване с частна жалба.\nНеобжалваемост\nЧл. 620в. Не подлежи на обжалване определението за прекратяване на делото, след като съд на друга държава членка е приел компетентността в случаите по чл. 12 от Регламент (ЕС) 2019/1111.“\n§ 17.\n В чл. 621 ал. 2 се изменя така:\n„(2) Компетентните органи по регистрацията актуализират регистрите за гражданското състояние въз основа на влязло в сила решение, автентичен акт или споразумение от друга държава членка, съгласно Регламент (ЕС) № 2201/2003 и Регламент (ЕС) 2019/1111.“\n§ 18.\n В чл. 622 се правят следните изменения и допълнения:\n1. В ал. 2 след думите „наричан по-нататък „Регламент (ЕС) № 1215/2012“ се добавя „и на Регламент (ЕС) 2019/1111“.\n2. В ал. 3 в изречение първо думите „държава – членка на Европейския съюз“ се заменят с „държава членка“ и се създава изречение второ: „Съдът може да поиска решението или удостоверението да бъдат преведени на български език.“\n3. В ал. 5 думите „държава – членка на Европейския съюз“ се заменят с „друга държава членка“.\n§ 19.\n Създава се чл. 622в:\n„Пряко изпълнение по реда на глава IV от Регламент (ЕС) 2019/1111\nЧл. 622в. (1) Съдебно решение, автентичен акт или споразумение от друга държава членка се изпълняват, без да е необходимо издаване на изпълнителен лист.\n(2) Съдебният изпълнител пристъпва към изпълнение по молба на заинтересованата страна въз основа на препис, заверен от съответния съд или орган, и съответното удостоверение.\n(3) Съдебно решение, постановено в друга държава членка, разпореждащо временна, включително охранителна мярка, подлежи на изпълнение по реда на ал. 1 и 2. В случаите, когато мярката е била разпоредена, без ответникът да е бил призован да се яви, се представя и доказателство за връчването на съдебното решение. \n(4) В изпълнителното производство съдебният изпълнител може да установи условията и реда за упражняване на правото на лични отношения с детето, ако необходимите условия и ред за това не са предвидени или са недостатъчни, и при условие че се спазват основните елементи на изпълняваното решение, автентичен акт или споразумение. Всяка от страните може да обжалва това действие на съдебния изпълнител по реда на чл. 436.\n(5) Когато пристъпва към изпълнение, съдебният изпълнител връчва копие от удостоверението по ал. 2, като с връчването му кани длъжника към доброволно изпълнение. Към удостоверението се прилага копие от съдебното решение, постановено в друга държава членка, ако то не е било връчено на длъжника, и когато е приложимо, уведомява длъжника за обстоятелствата по ал. 4.\n(6) Длъжникът може в едномесечен срок от връчването да подаде молба за отказ за изпълнение на основание чл. 41, 50 и 68 от Регламент (ЕС) 2019/1111 до окръжния съд по мястото на изпълнението. Когато е необходим превод на съдебното решение, срокът спира да тече. \n(7) Съдебният изпълнител може да спре действията по изпълнението на основание чл. 56 от Регламент (ЕС) 2019/1111, с изключение на действията, които целят улесняване на изпълнението, когато основанието за спиране е чл. 56, параграф 4 от регламента.\n(8) Когато е поискан превод на акт по ал. 1 или на удостоверението по ал. 2, до предоставянето на превода на длъжника съдебният изпълнител не може да предприема изпълнителни действия, а само охранителни мерки. \n(9) Молба за отказ за изпълнение по чл. 56, параграф 6 от Регламент (ЕС) 2019/1111 се подава и разглежда от окръжния съд по мястото на изпълнението. \n(10) Окръжният съд изпраща препис от молбата по ал. 9 на другата страна, която в двуседмичен срок от получаването може да подаде отговор. Молбата се разглежда в закрито заседание на изложените в нея основания, освен когато съдът прецени, че може да бъде разгледана в открито заседание. \n(11) Окръжният съд се произнася с разпореждане по молбата по ал. 6 и 9, което има значението на решение, постановено в исков процес, и подлежи на въззивно обжалване пред Софийския апелативен съд. Решението на Софийския апелативен съд подлежи на обжалване пред Върховния касационен съд.“\n§ 20.\n Създава се глава шестдесет и първа с чл. 640:\n„Глава шестдесет и първа\nПРИЗНАВАНЕ И ИЗПЪЛНЕНИЕ НА СЪДЕБНИ РЕШЕНИЯ ПО КОНВЕНЦИЯТА ЗА КОМПЕТЕНТНОСТТА, ПРИЛОЖИМОТО ПРАВО, ПРИЗНАВАНЕТО, ИЗПЪЛНЕНИЕТО И СЪТРУДНИЧЕСТВОТО ВЪВ ВРЪЗКА С РОДИТЕЛСКАТА ОТГОВОРНОСТ И МЕРКИТЕ ЗА ЗАКРИЛА НА ДЕЦАТА ОТ 1996 Г., СЪСТАВЕНА В ХАГА НА 19 ОКТОМВРИ 1996 Г. (РАТИФИЦИРАНА СЪС ЗАКОН – ДВ, БР. 9 ОТ 2006 Г.) (ДВ, БР. 15 ОТ 2007 Г.)\nПриложими разпоредби\nЧл. 640. Признаването и изпълнението на съдебни решения по Конвенцията за компетентността, приложимото право, признаването, изпълнението и сътрудничеството във връзка с родителската отговорност и мерките за закрила на децата се извършва по реда на чл. 636 и 637.“\nЗаключителни разпоредби\n§ 21.\n В Кодекса на международното частно право (обн., ДВ, бр. 42 от 2005 г.; изм., бр. 59 от 2007 г., бр. 47 от 2009 г., бр. 100 от 2010 г. и бр. 106 от 2023 г.) чл. 28 се изменя така:\n„Процесуални действия на съда относно международната компетентност\nЧл. 28. (1) Международната компетентност се проверява служебно от съда, освен когато международен акт или акт на правото на Европейския съюз не предвижда друго.\n(2) Съдът се произнася с определение за наличие или липса на международна компетентност след изтичането на срока за отговор на исковата молба, освен когато изборът на съд е направен в хода на производството.\n(3) Определението по ал. 2 подлежи на въззивно и касационно обжалване. \n(4) Основанието за международна компетентност се посочва в доклада по чл. 146, ал. 1 от Гражданския процесуален кодекс и в мотивите към решението по чл. 236, ал. 2 от Гражданския процесуален кодекс.“\n§ 22.\n В Закона за закрила на детето (обн., ДВ, бр. 48 от 2000 г.; изм., бр. 75 и 120 от 2002 г., бр. 36 и 63 от 2003 г., бр. 70 и 115 от 2004 г., бр. 28, 94 и 103 от 2005 г., бр. 30, 38 и 82 от 2006 г., бр. 59 от 2007 г., бр. 69 от 2008 г., бр. 14, 47 и 74 от 2009 г., бр. 42, 50, 59 и 98 от 2010 г., бр. 28 и 51 от 2011 г., бр. 32 и 40 от 2012 г., бр. 15, 68 и 84 от 2013 г., бр. 79 от 2015 г., бр. 8 от 2016 г., бр. 85 и 103 от 2017 г., бр. 17, 77 и 102 от 2018 г., бр. 17, 24, 58 и 101 от 2019 г., бр. 71 и 99 от 2020 г., бр. 62 от 2022 г. и бр. 66 и 106 от 2023 г.) се правят следните изменения и допълнения: \n1. В чл. 4 т. 13 се изменя така:\n„13. вземане на временни мерки за закрила на дете в случаите и при условията на Регламент (ЕС) 2019/1111 относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца, наричан по-нататък „Регламент (ЕС) 2019/1111“, и Конвенцията за компетентността, приложимото право, признаването, изпълнението и сътрудничеството във връзка с родителската отговорност и мерките за закрила на децата, съставена в Хага на 19 октомври 1996 г. (ратифицирана със закон – ДВ, бр. 9 от 2006 г.) (ДВ, бр. 15 от 2007 г.), наричана по-нататък „Конвенцията от 1996 г.“.“\n2. В чл. 6а, ал. 4, т. 4 буква „в“ се изменя така: \n„в) осъществява сътрудничеството за събиране и обмен на информация за деца по глава V от Регламент (ЕС) 2019/1111 и глава V от Конвенцията от 1996 г., като за целта Министерството на правосъдието има право на безплатен достъп до Националната база данни „Население“, поддържана от Министерството на регионалното развитие и благоустройството;“.\n3. В чл. 21, ал. 1 се създава т. 16:\n„16. изготвя писмени доклади и становища за целите на обмен на информация за деца по Регламент (ЕС) 2019/1111 и по Конвенцията от 1996 г. и ги предава на Министерството на правосъдието.“\n4. Член 22а се изменя така:\n„Чл. 22а. (1) Молбата за връщане на дете или за упражняване на правото на лични отношения по Хагската конвенция за гражданските аспекти на международното отвличане на деца от 25 октомври 1980 г. (ратифицирана със закон – ДВ, бр. 20 от 2003 г.) (ДВ, бр. 82 от 2003 г.), наричана по-нататък „Хагската конвенция“, се разглежда от Софийския градски съд в открито заседание, в което участват:\n1. Министерството на правосъдието или лицето, подало молбата;\n2. насрещната страна по молбата;\n3. заинтересованите лица.\n(2) В производството по ал. 1 не се разглежда по същество въпросът за упражняване на родителските права. \n(3) По молбите в производството по ал. 1 не се събират държавни такси и не се дължат разноски.\n(4) В производството по ал. 1 дирекция „Социално подпомагане“ по настоящия адрес на детето дава становище за състоянието на детето след прехвърлянето му от държавата на обичайното местопребиваване, за неговото мнение и за мнението на родителя за доброволно връщане на детето. Когато е изтекъл период повече от една година от датата на прехвърлянето или задържането на детето, становището съдържа и информация за приспособеността на детето.\n(5) Съдът изслушва детето по реда на чл. 15, ал. 3 – 5 и отдава дължимото значение на изразеното мнение на детето съобразно неговата възраст и степен на зрялост. \n(6) Министерството на правосъдието представлява молителя, когато молбата е подадена чрез министерството, и определя представител, който може да извършва действия от името на молителя. Министерството на правосъдието не участва в производството, когато лицето е подало молбата направо до съда.“\n5. Член 22б се изменя така:\n„Чл. 22б. (1) Съдът служебно или по искане на страна може да определи за времето на съдебното производство подходящи мерки за личен контакт с детето съгласно чл. 27, параграф 2 от Регламент (ЕС) 2019/1111. При необходимост съдът определя и мерки по чл. 59, ал. 8, т. 1 и 2 от Семейния кодекс. \n(2) Съдът служебно или по искане на страна определя подходяща мярка за закрила на детето по този закон с цел предотвратяване на по-нататъшна опасност за детето или вреди за страните.  \n(3) При връщане на дете при условията на чл. 27, параграф 5 от Регламент (ЕС) 2019/1111, в решението за връщане съдът може да определи подходящи мерки за гарантиране защитата на детето след връщането му.“\n6. Член 22в се изменя така:\n„Чл. 22в. (1) В производството по чл. 22а, ал. 1 съдът може служебно да събира доказателства, да подпомага страните за доброволно уреждане на спора, да ги насочва към медиация, без това да води до забавяне, при спазване на сроковете по чл. 24, параграф 2 от Регламент (ЕС) 2019/1111, включително при спиране на производството по чл. 229, ал. 1, т. 1 от Гражданския процесуален кодекс.\n(2) Ако делото не бъде обявено за решаване в първото съдебно заседание, съдът определя срок за посочване и представяне на доказателства и доказателствени искания.\n(3) Преди да постанови отказ за връщане на дете единствено на основание чл. 13, ал. 1, буква „б“ от Хагската конвенция, съдът уведомява страните и указва да представят според установения конкретен риск доказателства, че защитата на детето след неговото връщане е гарантирана. В този случай съдът може да събира доказателства и служебно чрез пряко сътрудничество със съда и органите на държавата по обичайното местопребиваване на детето непосредствено преди прехвърлянето или задържането или чрез централните органи.“ \n7. Член 22г се изменя така:\n„Чл. 22г. (1) Съдът се произнася с решение в едномесечен срок от постъпването на молбата, но не по-късно от срока по чл. 24, параграф 2 от Регламент (ЕС) 2019/1111. \n(2) Съдът може да допусне предварително изпълнение на решението за връщане на детето съгласно чл. 27, параграф 6 от Регламент (ЕС) 2019/1111.\n(3) Съдът, постановил решение за връщане на детето, включително решение с допуснато предварително изпълнение, издава по молба на страната удостоверение съгласно приложение IV от Регламент (ЕС) 2019/1111. Същото удостоверение се издава и в случаите, когато съдът е определил мярка по чл. 22б, ал. 3.\n(4) Съдът, постановил решение за отказ за връщане на дете на основание чл. 13, ал. 1, буква „б“ и чл. 13, ал. 2 от Хагската конвенция, издава служебно удостоверение съгласно приложение I от Регламент (ЕС) 2019/1111.“\n8. Член 22д се изменя така:\n„Чл. 22д. (1) Решението на Софийския градски съд подлежи на обжалване пред Софийския апелативен съд от лицата по чл. 22а, ал. 1. \n(2) В едномесечен срок от постъпването на жалбата, но не по-късно от срока по чл. 24, параграф 3 от Регламент (ЕС) 2019/1111, Софийският апелативен съд се произнася с решение, което е окончателно.\n(3) При изпълнение на решение за връщане на дете се прилагат правилата на чл. 528 от Гражданския процесуален кодекс.“\n9. Член 22ж се отменя.\n10. Член 22н се отменя.\n11. В чл. 25, ал. 1 т. 5 се изменя така:\n„5. в случаите по чл. 82 от Регламент (ЕС) 2019/1111 и по чл. 11 и 33 от Конвенцията от 1996 г.;“.\n12. Създават се чл. 28а и 28б:\n„Настаняване на дете в Република България съгласно чл. 82 от Регламент (ЕС) 2019/1111\nЧл. 28а. (1) Настаняване на дете в Република България от съд или компетентен орган на друга държава членка се извършва след съгласие на районния съд по адреса, където детето ще бъде настанено. \n(2) Съгласие по ал. 1 не се изисква при настаняване на дете при родител и при роднини по права линия до трета степен и по съребрена линия до четвърта степен.\n(3) Искането от съда или компетентния орган на другата държава членка по чл. 82, параграф 1 от Регламент (ЕС) 2019/1111 cе изпраща чрез Министерството на правосъдието до районния съд по ал. 1. Съдът служебно изисква становище от дирекция „Социално подпомагане“ по адреса, където детето ще бъде настанено. Съдът разглежда искането и представеното становище на дирекция „Социално подпомагане“ в закрито заседание и се произнася с решение в едномесечен срок. \n(4) Решението по ал. 3 е окончателно и се изпраща незабавно чрез Министерството на правосъдието до съда или компетентния орган на другата държава членка.\nНастаняване на дете в друга държава членка съгласно чл. 82 от Регламент (ЕС) 2019/1111\nЧл. 28б. (1) Настаняване на дете в друга държава членка се извършва след получаване на съгласието на компетентния орган в тази държава членка.\n(2) Искането за съгласие по ал. 1 се изпраща до компетентния орган на тази държава чрез Министерството на правосъдието.“\nЗаконът е приет от 49-ото Народно събрание на 24 април 2024 г. и е подпечатан с официалния печат на Народното събрание.\nЗа председател на Народното събрание: \nРосица Кирова\n3027"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165468",
    "meta": [],
    "text": "УКАЗ № 123\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за държавния бюджет на Република България за 2024 г., приет от 49-ото Народно събрание на 17 април 20\n2\n4\nг.\nИздаден в \nСофия на 25 април 2024 г.\nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение на Закона за държавния бюджет на Република България за 2024 г. \n(ДВ, бр. 108 от 2023 г.)\n§ 1. \nПриложение № 3 към чл. 107, ал. 13 се изменя така:\n„Приложение № 3 към чл. 107, ал. 13\nВИЖ приложението\n“\nЗаключителни разпоредби\n§ 2. \nС одобряването от Министерския съвет на Конвергентната програма на Република България за 2024 – 2027 г. се счита за одобрена и средносрочната бюджетна прогноза за периода 2025 – 2027 г.\n§ 3.\n Законът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 17 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2852"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165463",
    "meta": [],
    "text": "УКАЗ № 110\nНа основание чл. 98, т. 4 от Конституцията на Република България\nПОСТАНОВЯВАМ\n:\nДа се обнародва в „Държавен вестник“ Законът за допълнение на Закона за бюджета на държавното обществено осигуряване за 2024 г., приет от 49-ото Народно събрание на 12 април 2024 г.\nИздаден в София на 15 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза допълнение на Закона за бюджета на държавното обществено осигуряване за 2024 г. \n(ДВ, бр. 106 от 2023 г.)\n§ 1. \nВ преходните и заключителните разпоредби се създава § 7а:\n„§ 7а. (1) За месец април 2024 г. се изплаща еднократна сума в размер на 100 лв. на пенсионерите, на които пенсията или сборът от пенсиите, заедно с добавките и компенсациите към тях за месец април 2024 г., е в размер до 526 лв. включително.\n(2) Средствата по ал. 1 в размер на 54 млн. лв. са за сметка на бюджета на държавното обществено осигуряване за 2024 г.“\nЗаключителна разпоредба\n§ 2. \nЗаконът влиза в сила от 1 април 2024 г.\nЗаконът е приет от 49-ото Народно събрание на 12 април 2024 г. и е подпечатан с официалния печат на Народното събрание.\nПредседател на Народното събрание:\n Росен Желязков\n2746"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165219",
    "meta": [],
    "text": "УКАЗ № 112\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за Европейската заповед за разследване, приет от 49-ото Народно събрание на 10 април 2024 г.\nИздаден в София на 19 април 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за Европейската заповед за разследване \n(обн., ДВ, бр. 16 от 2018 г.; изм., бр. 32 от 2022 г.)\n§ 1. \nВ чл. 4 се правят следните изменения:\n1. В ал. 1 думите „действия по разследването и други процесуални действия“ се заменят с „действия по разследването и други съдебни следствени действия“.\n2. В ал. 3 т. 1 се изменя така:\n„1. за обезпечаване на имущество с цел конфискация и за конфискация на имущество;“.\n§ 2. \nВ чл. 5 ал. 1 се изменя така:\n„(1) Европейската заповед за разследване в Република България се издава:\n1. в досъдебното производство:\nа) от съответния прокурор;\nб) от съответния прокурор – въз основа на предварително разрешение от съдия, когато за извършване на действието по разследване българското законодателство изисква такова; съдията прави преценка за необходимостта и пропорционалността от нейното издаване и се произнася по реда и в сроковете, установени в сходен национален случай;\nв) от съответния съд по искане на прокурора, когато единствен компетентен орган да разпореди извършването на действие по разследването в национален случай е съдът;\n2. от съответния съд – в съдебното производство;\n3. от административен орган – в случаите по чл. 44, ал. 2 и чл. 52, ал. 4 от Закона за административните нарушения и наказания, като се одобрява от съдия от районния съд, в чийто район е извършено или довършено нарушението, а когато нарушението е извършено в чужбина – от съдия от Софийския районен съд.“\n§ 3. \nВ чл. 6 се правят следните изменения и допълнения:\n1. В ал. 1, т. 2 думите „действията по разследването и другите процесуални действия“ се заменят с „действията по разследването и другите съдебни следствени действия“.\n2. Създават се ал. 4 и 5:\n„(4) Лицата, чиито лични или имуществени права са пряко и непосредствено засегнати от изпълнението на Европейската заповед за разследване, могат да обжалват материалноправните основания за нейното издаване в 14-дневен срок от датата на узнаване за извършване на действието по разследване или съдебното следствено действие пред:\n1. съответния първоинстанционен съд, когато заповедта е издадена в досъдебното производство;\n2. съда, който я е издал в съдебното производство;\n3. съответния районен съд, когато заповедта е издадена от административен орган в случаите на чл. 44, ал. 2 и чл. 52, ал. 4 от Закона за административните нарушения и наказания.\n(5) Частната жалба се подава чрез органа по чл. 5, ал. 1, издал Европейската заповед за разследване. Съдът разглежда жалбата в 7-дневен срок от постъпването й в закрито заседание и се произнася по законосъобразността, необходимостта и пропорционалността на издадената Европейска заповед за разследване с определение, което е окончателно. Когато съдът отмени Европейската заповед за разследване, компетентният орган по чл. 5, ал. 1 уведомява за това изпълняващата държава.“\n§ 4. \nВ чл. 9 се правят следните изменения:\n1. В ал. 1 т. 1 и 2 се изменят така:\n„1. в досъдебното производство – прокурор от съответната окръжна или военно-окръжна прокуратура, в чийто район се иска извършването на съответното действие по разследване или предаването на доказателствата, които вече са на разположение;\n2. в съдебното производство, както и в случаите, когато Европейската заповед за разследване е издадена от административен орган в производствата по чл. 2, ал. 2, т. 2 – съответният окръжен или военен съд, в чийто район се иска извършването на съответното съдебно следствено действие или предаването на доказателствата, които вече са на разположение.“\n2. В ал. 2 думите „действие по разследване или други процесуални действия“ се заменят с „действие по разследване или други съдебни следствени действия“.\n§ 5. \nЧлен 11 се изменя така:\n„Производство по признаване от съд\nЧл. 11. (1) Съответният съд по чл. 9, ал. 1, т. 2 признава Европейската заповед за разследване, предадена в съответствие с чл. 7, ал. 1, освен ако са налице основания за непризнаване, неизпълнение или за отлагане.\n(2) Съдът връща получената по реда на чл. 7, ал. 1 Европейска заповед за разследване, когато тя не е издадена от компетентен орган на издаващата държава.\n(3) В сроковете по чл. 14 съдът разглежда Европейската заповед за разследване еднолично в закрито заседание и се произнася с определение, с което я признава и прави необходимото за нейното изпълнение съгласно българското законодателство, освен ако не са налице основания за нейното отлагане.\n(4) Законосъобразността на определението за признаване на Европейската заповед за разследване може да се обжалва от лицето, засегнато от съдебното следствено действие, в 7-дневен срок от узнаване за извършването му пред съответния апелативен съд. Апелативният съд се произнася по частната жалба в 7-дневен срок в закрито заседание с определение, което е окончателно.\n(5) По искане на издаващата държава съдът може да разреши участието на един или повече нейни органи в изпълнението на Европейската заповед за разследване, ако това е предвидено в българското законодателство или не нарушава основните интереси в областта на националната сигурност на Република България. Органите на издаващата държава, които се намират на територията на страната, се подчиняват на българското законодателство по време на изпълнението на Европейската заповед за разследване.“\n§ 6. \nЧлен 12 се изменя така:\n„Производство по признаване от прокурор\nЧл. 12. (1) Съответният прокурор по чл. 9, ал. 1, т. 1 признава Европейската заповед за разследване, предадена в съответствие с чл. 7, ал. 1, освен ако са налице основания за непризнаване, неизпълнение или за отлагане.\n(2) Прокурорът връща получената по реда на чл. 7, ал. 1 Европейска заповед за разследване, когато тя не е издадена от компетентен орган на издаващата държава.\n(3) В сроковете по чл. 14 прокурорът с постановление признава Европейската заповед за разследване и определя компетентния орган и действията по разследване, които следва да бъдат извършени в съответствие с искането на издаващата държава.\n(4) Постановлението за признаване и Европейската заповед за разследване се изпращат незабавно на съответните компетентни органи за изпълнение, освен ако са налице основания за неговото отлагане.\n(5) Законосъобразността на постановлението за признаване на Европейската заповед за разследване може да се обжалва от лицето, засегнато от действието по разследване, в 7-дневен срок от узнаване за извършването му пред съответния окръжен съд. Съдът се произнася по частната жалба еднолично в 7-дневен срок в закрито заседание с определение, което е окончателно.\n(6) По искане на издаващата държава прокурорът може да разреши участието на един или повече нейни органи в изпълнението на Европейската заповед за разследване, ако това е предвидено в българското законодателство или не нарушава основните интереси в областта на националната сигурност на Република България. Органите на издаващата държава, които се намират на територията на страната, се подчиняват на българското законодателство по време на изпълнението на Европейската заповед за разследване.“\n§ 7. \nВ чл. 14 се правят следните изменения:\n1. Алинея 1 се изменя така:\n„(1) При получаване на Европейска заповед за разследване по поща, електронна поща, факс или по друг начин, позволяващ писмено удостоверяване на автентичността на получаването и на нейното съдържание, компетентният орган по чл. 9, ал. 1 образува производство по признаване и разглежда Европейската заповед за разследване съгласно реда, установен в този закон.“\n2. Алинея 2 се отменя.\n3. В ал. 4 думите „действия по разследването и други процесуални действия“ се заменят с „действия по разследването и други съдебни следствени действия“.\n4. В ал. 5 думите „действие по разследването и други процесуални действия“ се заменят с „действие по разследването и други съдебни следствени действия“.\n5. В ал. 6 думите „действия по разследването и други процесуални действия“ се заменят с „действия по разследването и други съдебни следствени действия“.\n6. В ал. 7 думите „действие по разследването и други процесуални действия“ се заменят с „действие по разследването и други съдебни следствени действия“.\n§ 8. \nВ чл. 16 се правят следните изменения:\n1. В ал. 1:\nа) точки 4 и 5 се изменят така:\n„4. Европейската заповед за разследване е издадена във връзка с производствата по чл. 2, ал. 2, т. 2 и 3 и исканото действие не е разрешено съгласно българското законодателство в сходен случай;\n5. Европейската заповед за разследване се отнася за престъпление, извършено извън територията на издаващата държава, но изцяло или отчасти на територията на Република България, и което не съставлява престъпление съгласно българското законодателство;“\nб) в т. 6 думите „действието по разследването и другите процесуални действия“ се заменят с „действието по разследването и другите съдебни следствени действия“;\nв) точка 7 се изменя така:\n„7. е постановено решение по чл. 18, ал. 2 и Европейската заповед за разследване е отменена;“\nг) точка 9 се изменя така:\n„9. исканото действие е неприложимо съгласно българското законодателство за престъплението, за което е издадена Европейската заповед за разследване.“\n2. Алинея 3 се изменя така:\n„(3) В случаите по ал. 1, т. 1, 2, 3, 5 и 6, преди да вземе решение да не признае или да не изпълни изцяло или отчасти Европейска заповед за разследване, компетентният орган по чл. 9, ал. 1 провежда консултации с издаващия орган чрез всички подходящи средства, позволяващи писмено документиране, и може да изисква от този орган да предостави без забавяне необходимата допълнителна информация.“\n§ 9. \nВ чл. 17 ал. 2 се изменя така:\n„(2) Когато в Европейската заповед за разследване е включено искане за това и ако е налице възможност съгласно българското законодателство, компетентният орган по чл. 9, ал. 1 предава доказателствата незабавно на органите по чл. 11, ал. 5 или чл. 12, ал. 6, участващи в изпълнението на Европейската заповед за разследване.“\nДопълнителна разпоредба\n§ 10.\n В останалите текстове на закона думите „действие по разследване или други процесуални действия“, „действие по разследване и други процесуални действия“, „действие по разследването и други процесуални действия“, „действия по разследването и други процесуални действия“, „действията по разследването и другите процесуални действия“, „действието по разследване и други процесуални действия“, „действието по разследването и другите процесуални действия“ и „Действие по разследване и други процесуални действия“ се заменят съответно с „действие по разследване или други съдебни следствени действия“, „действие по разследване и други съдебни следствени действия“, „действие по разследването и други съдебни следствени действия“, „действия по разследването и други съдебни следствени действия“, „действията по разследването и другите съдебни следствени действия“, „действието по разследване и други съдебни следствени действия“, „действието по разследването и другите съдебни следствени действия“ и „Действие по разследване и други съдебни следствени действия“.\nЗаключителни разпоредби\n§ 11.\n В Наказателно-процесуалния кодекс (обн., ДВ, бр. 86 от 2005 г.; изм., бр. 46 и 109 от 2007 г., бр. 69 и 109 от 2008 г., бр. 12, 27, 32 и 33 от 2009 г., бр. 15, 32 и 101 от 2010 г., бр. 13, 33, 60, 61 и 93 от 2011 г.; Решение № 10 на Конституционния съд от 2011 г. – бр. 93 от 2011 г.; изм., бр. 19, 20, 25 и 60 от 2012 г., бр. 17, 52, 70 и 71 от 2013 г., бр. 21 от 2014 г., бр. 14, 24, 41, 42, 60, 74 и 79 от 2015 г., бр. 32, 39, 62, 81 и 95 от 2016 г., бр. 13, 63 и 101 от 2017 г., бр. 7 и 44 от 2018 г.; Решение № 14 на Конституционния съд от 2018 г. – бр. 87 от 2018 г.; изм., бр. 96 от 2018 г., бр. 7, 16 и 83 от 2019 г., бр. 98, 103 и 110 от 2020 г., бр. 9, 16 и 20 от 2021 г.; Решение № 7 на Конституционния съд от 2021 г. – бр. 41 от 2021 г.; изм., бр. 80 от 2021 г.; Решение № 13 на Конституционния съд от 2021 г. – бр. 85 от 2021 г.; изм., бр. 32 и 62 от 2022 г., бр. 48, 69, 84 и 86 от 2023 г. и бр. 18 от 2024 г.) в част втора, глава четиринадесета се създава раздел IX с чл. 177а – 177в:\n„Раздел IX\nЗащита на трети лица\nТрети лица\nЧл. 177а. (1) Трети лица по смисъла на този раздел са лицата, чиито лични или имуществени права са пряко и непосредствено засегнати от прилагане на способите за доказване, с изключение на обвиняемия и пострадалия на досъдебното производство, и на страните в съдебното производство.\n(2) Третите лица имат право да обжалват с частна жалба разпореждането за извършване на действията по прилагане на способи за доказване, както и начина на тяхното провеждане.\nПроизводство по обжалване\nЧл. 177б. (1) Частната жалба се подава в тридневен срок от узнаване на извършването на действието по чл. 177а.\n(2) Частната жалба срещу разпореждане или действие по прилагане на способ на доказване в досъдебното производство се подава чрез наблюдаващия прокурор до съответния първоинстанционен съд, а в съдебната фаза – пред съда, който разглежда делото.\n(3) Съдът разглежда делото в закрито заседание в 7-дневен срок от получаването му и се произнася с определение, което е окончателно.\n(4) В това производство съдът преценява дали незаконосъобразно са били засегнати правата на третите лица.\nНеприложимост на този раздел по отношение на специални разузнавателни средства\nЧл. 177в. Този раздел не се прилага за установяване на вреди от разпоредени или изпълнени специални разузнавателни средства.“\n§ 12.\n В Закона за отговорността на държавата и общините за вреди (обн., ДВ, бр. 60 от 1988 г.; изм., бр. 59 от 1993 г., бр. 12 от 1996 г., бр. 67 от 1999 г., бр. 92 от 2000 г., бр. 105 от 2005 г., бр. 30 и 33 от 2006 г., бр. 43 от 2008 г., бр. 17 от 2009 г., бр. 38 и 98 от 2012 г., бр. 7 от 2018 г., бр. 94 от 2019 г. и бр. 48 и 84 от 2023 г.) в чл. 2, ал. 1 се създава т. 9:\n„9. установено нарушение на правата на трети лица по реда на раздел IX от глава четиринадесета на Наказателно-процесуалния кодекс.“\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2707"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/164703",
    "meta": [],
    "text": "УКАЗ № 108\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за търговския регистър и регистъра на юридическите лица с нестопанска цел, приет от 49-ото Народно събрание на 10 април 2024 г.\nИздаден в София на 15 април 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за търговския регистър и регистъра на юридическите лица с нестопанска цел \n(обн., ДВ, бр. 34 от 2006 г.; изм., бр. 80 и 105 от 2006 г., бр. 53, 59 и 104 от 2007 г., бр. 50 и 94 от 2008 г., бр. 44 от 2009 г., бр. 101 от 2010 г., бр. 34 и 105 от 2011 г., бр. 25, 38 и 99 от 2012 г., бр. 40 от 2014 г., бр. 22, 54 и 95 от 2015 г., бр. 13, 74 и 105 от 2016 г., бр. 85 от 2017 г., бр. 27 от 2018 г., бр. 17 и 38 от 2019 г., бр. 38 и 105 от 2020 г. и бр. 60, 80, 84 и 105 от 2023 г.)\n§ 1. \nВ чл. 3а ал. 1 и 2 се изменят така:\n„(1) Агенцията по вписванията незабавно осигурява чрез системата за взаимно свързване на регистрите предоставянето на безплатна информация относно вписването, съответно закриването на клон на чуждестранно лице, както и относно фирмата, правната форма, регистрационния номер, седалището, представителството, управителните и контролните органи, започването или прекратяването на производство по ликвидация, обявяването в несъстоятелност и заличаването от регистъра и данни относно обявените актове по чл. 6, ал. 3 на вписано в търговския регистър дружество.\n(2) Агенцията по вписванията осигурява незабавно получаване на информация чрез системата за взаимно свързване на регистрите относно вписване и закриване на клон в друга държава членка на вписано в търговския регистър дружество, както и относно фирмата, правната форма, регистрационния номер, седалището, представителството, управителните и контролните органи, започването или прекратяването на производство по ликвидация, обявяването в несъстоятелност и заличаването на чуждестранно лице, регистрирало клон по чл. 17а от Търговския закон, и данни за оповестените годишни финансови отчети на чуждестранното лице. Получената информация се отбелязва незабавно в търговския регистър.“\n§ 2. \nВ чл. 31, ал. 2 накрая се поставя запетая и се добавя „като в нея се съдържат и образци за съставяне на документи“.\nДопълнителна разпоредба\n§ 3. \nТози закон въвежда разпоредби на Директива (ЕС) 2019/1151 на Европейския парламент и на Съвета за изменение на Директива (ЕС) 2017/1132 във връзка с използването на цифрови инструменти и процеси в областта на дружественото право (ОВ, L 186 от 11 юли 2019 г.).\nПреходни и заключителни разпоредби\n§ 4. \nВ тримесечен срок от влизането в сила на този закон министърът на правосъдието привежда наредбата по чл. 31, ал. 1 в съответствие с изискванията на закона.\n§ 5. \nВ 9-месечен срок от влизането в сила на наредбата по § 4 клоновете на чуждестранни лица, регистрирани с право да извършват търговска дейност според националния си закон, заявяват за вписване в търговския регистър данни за седалището на чуждестранното лице.\n§ 6. \nВ Търговския закон (обн., ДВ, бр. 48 от 1991 г.; изм., бр. 25 от 1992 г., бр. 61 и 103 от 1993 г., бр. 63 от 1994 г., бр. 63 от 1995 г., бр. 42, 59, 83, 86 и 104 от 1996 г., бр. 58, 100 и 124 от 1997 г., бр. 21, 39, 52 и 70 от 1998 г., бр. 33, 42, 64, 81, 90, 103 и 114 от 1999 г., бр. 84 от 2000 г., бр. 28, 61 и 96 от 2002 г., бр. 19, 31 и 58 от 2003 г., бр. 31, 39, 42, 43, 66, 103 и 105 от 2005 г., бр. 38, 59, 80 и 105 от 2006 г., бр. 59, 92 и 104 от 2007 г., бр. 50, 67, 70, 100 и 108 от 2008 г., бр. 12, 23, 32, 47 и 82 от 2009 г., бр. 41 и 101 от 2010 г., бр. 14, 18 и 34 от 2011 г., бр. 53 и 60 от 2012 г., бр. 15 и 20 от 2013 г., бр. 27 от 2014 г., бр. 22 и 95 от 2015 г., бр. 13 и 105 от 2016 г., бр. 62 и 102 от 2017 г., бр. 15, 27 и 88 от 2018 г., бр. 28, 33 и 83 от 2019 г., бр. 64 и 104 от 2020 г., бр. 25 от 2022 г. и бр. 66 от 2023 г.) в чл. 17а се правят следните изменения и допълнения:\n1. В ал. 2 т. 1 се изменя така:\n„1. правната форма, фирмата или наименованието и седалището на чуждестранното лице, както и фирмата на клона, ако тя се различава от тази на чуждестранното лице;“.\n2. В ал. 4, т. 2 накрая се добавя „освен когато данни за това са получени чрез системата за взаимно свързване на регистрите на държавите членки“.\n3. Алинея 5 се изменя така:\n„(5) Вписването на данните по ал. 3 за чуждестранното лице може да се извърши и служебно въз основа на уведомление от регистъра на друга държава членка, в който е вписано чуждестранното лице, получено чрез системата за взаимно свързване на регистрите на държавите членки.“\n§ 7. \nЗаконът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2709"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165035",
    "meta": [],
    "text": "УКАЗ № 116\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за създаване на международната Фондация „Европейски съюз – Латинска Америка и Карибите“, приет от 49-ото Народно събрание на 10 април 2024 г.\nИздаден в \nСофия на 19 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Споразумението за създаване на международната Фондация „Европейски съюз – Латинска Америка и Карибите“\nЧлен единствен.\n Ратифицира Споразумението за създаване на международната Фондация „Европейски съюз – Латинска Америка и Карибите“, подписано от Република България на 11 октомври 2017 г.\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2749"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165464",
    "meta": [],
    "text": "УКАЗ № 109\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за здравето, приет от 49-ото Народно събрание на 10 април 2024 г.\nИздаден в София на 15 април 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за здравето \n(обн., ДВ, бр. 70 от 2004 г.; изм., бр. 46, 76, 85, 88, 94 и 103 от 2005 г., бр. 18, 30, 34, 59, 71, 75, 80, 81, 95 и 102 от 2006 г., бр. 31, 41, 46, 53, 59, 82 и 95 от 2007 г., бр. 13, 102 и 110 от 2008 г., бр. 36, 41, 74, 82, 93, 99 и 101 от 2009 г., бр. 41, 42, 50, 59, 62, 98 и 100 от 2010 г., бр. 8, 9, 45 и 60 от 2011 г., бр. 38, 40, 54, 60, 82, 101 и 102 от 2012 г., бр. 15, 30, 66, 68, 99, 104 и 106 от 2013 г., бр. 1, 98 и 107 от 2014 г., бр. 9, 72, 80 и 102 от 2015 г., бр. 17, 27, 98 и 103 от 2016 г., бр. 58, 85 и 102 от 2017 г., бр. 18, 77, 91, 98 и 102 от 2018 г., бр. 24, 58, 99 и 101 от 2019 г., бр. 23, 28, 34, 44, 67, 103, 105 и 110 от 2020 г., бр. 21 от 2021 г., бр. 8, 17, 18, 32, 41, 58 и 62 от 2022 г.; Решение № 14 на Конституционния съд от 2022 г. – бр. 94 от 2022 г.; изм., бр. 102 и 104 от 2022 г. и бр. 8, 66, 80, 86, 96 и 102 от 2023 г.)\n§ 1. \nВ чл. 82, ал. 3, изречение второ думите „Лечението за“ се заменят с „Лечението на“ и след думата „заболявания“ се добавя „както и лечението на редки заболявания с лекарствени продукти и диетични храни за специални медицински цели“.\nЗаключителни разпоредби\n§ 2. \nМинистърът на здравеопазването привежда наредбата по чл. 82, ал. 5 в съответствие с изискванията на този закон в срок до два месеца от влизането му в сила.\n§ 3. \nЗаконът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2708"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165392",
    "meta": [],
    "text": "УКАЗ № 114\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението между правителството на Република България и Организацията на обединените нации за образование, наука и култура (ЮНЕСКО) относно подновяване определянето на Регионалния център за опазване на нематериалното културно наследство в Югоизточна Европа (РЦОНКН) като център от категория 2 под егидата на ЮНЕСКО в София, Република България, подписано на 11 ноември 2023 г., приет от 49-ото Народно събрание на 10 април 2024 г.\nИздаден в \nСофия на 19 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Споразумението между правителството на Република България и Организацията на обединените нации за образование, наука и култура (ЮНЕСКО) относно подновяване определянето на Регионалния център за опазване на нематериалното културно наследство в Югоизточна Европа (РЦОНКН) като център от категория 2 под егидата на ЮНЕСКО в София, Република България, подписано на 11 ноември 2023 г.\nЧлен единствен. \nРатифицира Споразумението между правителството на Република България и Организацията на обединените нации за образование, наука и култура (ЮНЕСКО) относно подновяване определянето на Регионалния център за опазване на нематериалното културно наследство в Югоизточна Европа (РЦОНКН) като център от категория 2 под егидата на ЮНЕСКО в София, Република България, подписано на 11 ноември 2023 г.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2748"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165339",
    "meta": [],
    "text": "УКАЗ № 113\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Данъчно-осигурителния процесуален кодекс, приет от 49-ото Народно събрание на 10 април 2024 г.\nИздаден в София на 19 април 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Данъчно-осигурителния процесуален кодекс \n(обн., ДВ, бр. 105 от 2005 г.; изм., бр. 30, 33, 34, 59, 63, 73, 80, 82, 86, 95 и 105 от 2006 г., бр. 46, 52, 53, 57, 59, 108 и 109 от 2007 г., бр. 36, 69 и 98 от 2008 г., бр. 12, 32, 41 и 93 от 2009 г., бр. 15, 94, 98, 100 и 101 от 2010 г., бр. 14, 31, 77 и 99 от 2011 г., бр. 26, 38, 40, 82, 94 и 99 от 2012 г., бр. 52, 98, 106 и 109 от 2013 г., бр. 1 от 2014 г.; Решение № 2 на Конституционния съд от 2014 г. – бр. 14 от 2014 г.; изм., бр. 18, 40, 53 и 105 от 2014 г., бр. 12, 14, 60, 61 и 94 от 2015 г., бр. 13, 42, 58, 62, 97 и 105 от 2016 г., бр. 58, 63, 85, 86, 92 и 103 от 2017 г., бр. 7, 15, 27, 77 и 98 от 2018 г., бр. 17, 64, 83, 96 и 102 от 2019 г., бр. 18, 28, 34, 69, 104 и 105 от 2020 г., бр. 25, 56, 100 и 102 от 2022 г. и бр. 8, 66, 80, 84, 102 и 106 от 2023 г.)\n§ 1. \nВ чл. 74, ал. 1, т. 9 думите „или на съдия по вписванията“ се заменят с „на съдия по вписванията, на длъжностно лице по регистрацията или на длъжностно лице по вписванията“.\n§ 2. \nВ чл. 121а, ал. 3 се създава ново изречение трето: „Действия по чл. 40 не се предприемат спрямо лицата, предварително предоставили безусловна и неотменяема банкова гаранция в полза на Националната агенция за приходите за срок от една година в размер не по-малък от 1 000 000 лв.“, а досегашното изречение трето става изречение четвърто.\n§ 3. \nВ чл. 178 ал. 3 се отменя.\n§ 4. \nВ чл. 182а се правят следните изменения и допълнения:\n1. В ал. 1 думите „Възложителите по чл. 5 и 6“ се заменят с „Разпоредителите с бюджет, както и лицата по чл. 5, ал. 2, т. 14 и 16, ал. 4 и чл. 6“, а думите „и ръководителите на централни органи за покупки, създадени за задоволяване на потребностите на публични възложители“ се заличават.\n2. Алинея 2 се изменя така:\n„(2) Когато платец по договора е лице, различно от лицата по ал. 1, сключили съответния договор, уведомяването се извършва от платеца за съответната припадаща му се част от стойността по договора.“\n3. В ал. 3 след думите „се извършва“ се добавя „за всички договори, по които се разходват публични средства“.\n4. В ал. 4 думите „Лицата по ал. 1, с изключение на възложителите по чл. 6 от Закона за обществените поръчки“ се заменят с „Разпоредителите с бюджет по ал. 1“.\n5. В ал. 5 думите „в електронен формат по образец“ се заменят с „по електронен път“, а след думите „лицата по ал. 1“ се добавя „и 2“.\n6. В ал. 8 думите „с допълнително уведомление, изпратено по реда на ал. 5“ се заличават.\n§ 5. \nВ чл. 182б се правят следните изменения и допълнения:\n1. В ал. 1 след думите „преди плащане“ се добавя „на стойност, равна на или надвишаваща 10 000 лв.“, след думите „чл. 182а, ал. 1“ се добавя „и 2“ и думите „в електронен формат по образец“ се заменят с „по електронен път“.\n2. Алинея 5 се изменя така:\n„(5) Промени в данните на изпратено уведомление се извършват не по-късно от три дни от настъпването им или от узнаването за тях по реда на чл. 182а, ал. 5.“\n§ 6. \nВ чл. 182в се правят следните изменения и допълнения:\n1. В ал. 3 думите „в електронен формат по образец“ се заменят с „по електронен път“, а след думите „по чл. 182б, ал. 1“ се добавя „и 2“.\n2. В ал. 4 думите „по чл. 182а, ал. 1“ се заменят с „изпратило уведомлението“.\n3. В ал. 5 думите „по чл. 182а, ал. 1“ се заменят с „изпратило уведомлението“.\n§ 7. \nВ чл. 182г т. 1 се изменя така:\n„1. средства за изплащане на заплати и възнаграждения на служителите;“.\n§ 8. \nВ чл. 182д се правят следните допълнения:\n1. В т. 1 след думите „чл. 182а, ал. 1“ се добавя „и 2“.\n2. В т. 2 след думите „чл. 182а, ал. 1“ се добавя „и 2“.\n§ 9. \nВ чл. 220 се правят следните изменения и допълнения:\n1. Алинея 1 се изменя така:\n„(1) Когато публичното вземане не бъде платено в срок, публичният взискател го предявява за принудително събиране на публичния изпълнител по електронен път, като изпълнително производство се образува въз основа на предоставените данни за длъжника, изпълнителното основание и подлежащото на принудително изпълнение публично вземане.“\n2. Създава се ал. 3:\n„(3) Когато предявеното за принудително събиране публично вземане е погасено изцяло или частично на основание чл. 168, т. 1 – 4, вземането е разсрочено или отсрочено, изпълнението е спряно или изпълнителното основание не е влязло в сила, освен когато подлежи на предварително изпълнение, публичният взискател уведомява публичния изпълнител по електронен път в 7-дневен срок от настъпване или узнаване на съответното обстоятелство.“\n§ 10.\n В чл. 264 се правят следните изменения и допълнения:\n1. В ал. 1 думите „или съдията по вписванията“ се заменят със „съдията по вписванията, длъжностното лице по регистрация по Закона за търговския регистър и регистъра на юридическите лица с нестопанска цел или длъжностното лице по вписванията по Закона за особените залози“.\n2. В ал. 2 след думата „нотариуса“ се добавя „или длъжностното лице по регистрация по Закона за търговския регистър и регистъра на юридическите лица с нестопанска цел“.\n§ 11.\n В чл. 265 досегашният текст става ал. 1 и се създава ал. 2:\n„(2) Агенцията по вписванията отговаря солидарно за заплащане на задълженията, дължими от лицата по чл. 264, ал. 1 и 2, когато длъжностни лица по регистрацията или длъжностни лица по вписванията разпоредят да се впише акт при неспазване на чл. 264, ал. 1 и 2.“\n§ 12.\n Създава се чл. 273б:\n„Неизпълнение на задължение за предоставяне на информация от публичен взискател\nЧл. 273б. Ръководител на публичен взискател, който не изпълни задължението по чл. 220, ал. 3, се наказва с глоба в размер от 300 до 600 лв. При повторно нарушение наказанието е глоба в размер от 500 до 1000 лв.“\n§ 13.\n В чл. 279 се създава ал. 5а:\n„(5а) Актовете за установяване на административните нарушения по чл. 273б се съставят от публични изпълнители, а наказателните постановления се издават от съответния териториален директор на Националната агенция за приходите.“\nЗаключителна разпоредба\n§ 14.\n Законът влиза в сила от 3 май 2024 г., с изключение на:\n1. параграфи 2, 3, 8 и 9, които влизат в сила от деня на обнародването му в „Държавен вестник“;\n2. параграфи 12 и 13, които влизат в сила 8 месеца след обнародването му в „Държавен вестник“.\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2710"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165127",
    "meta": [],
    "text": "УКАЗ № 115\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението за участие на Република България в Програмата на ОИСР за Украйна с доброволен финансов принос в размер 60 000 евро (117 350 лв.) между Република България, от една страна, и Организацията за икономическо сътрудничество и развитие, от друга, сключено чрез размяна на писма от 17 и 21 август 2023 г., приет от 49-ото Народно събрание на 10 април 2024 г.\nИздаден в \nСофия на 19 април 2024 г.\nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Споразумението за участие на Република България в Програмата на ОИСР за Украйна с доброволен финансов принос в размер 60 000 евро (117 350 лв.) между Република България, от една страна, и Организацията за икономическо сътрудничество и развитие, от друга, сключено чрез размяна на писма от 17 и 21 август 2023 г.\nЧлен единствен.\n Ратифицира Споразумението за участие на Република България в Програмата на ОИСР за Украйна с доброволен финансов принос в размер 60 000 евро (117 350 лв.) между Република България, от една страна, и Организацията за икономическо сътрудничество и развитие, от друга, сключено чрез размяна на писма от 17 и 21 август 2023 г.\nЗаключителна разпоредба\nПараграф единствен. \nЗаконът влиза в сила от деня на обнародването му в „Държавен вестник“.\nЗаконът е приет от 49-ото Народно събрание на 10 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2747"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165455",
    "meta": [],
    "text": "УКАЗ № 95\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за Българската народна банка, приет от 49-ото Народно събрание на 2 април 2024 г.\nИздаден в София на 2 април 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nАтанас Славов\nЗАКОН\nза изменение и допълнение на Закона за Българската народна банка \n(обн., ДВ, бр. 46 от 1997 г.; изм., бр. 49 и 153 от 1998 г., бр. 20 и 54 от 1999 г., бр. 109 от 2001 г., бр. 45 от 2002 г., бр. 10 и 39 от 2005 г., бр. 37, 59 и 108 от 2006 г., бр. 52 и 59 от 2007 г., бр. 24, 42 и 44 от 2009 г., бр. 97 и 101 от 2010 г., бр. 48 и 62 от 2015 г., бр. 51 и 59 от 2016 г., бр. 97 и 103 от 2017 г., бр. 7, 20 и 106 от 2018 г., бр. 37 и 83 от 2019 г., бр. 13 и 14 от 2020 г., бр. 12 от 2021 г., бр. 25 и 104 от 2022 г., бр. 84 от 2023 г. и бр. 13 от 2024 г.)\n§ 1. \nВ чл. 12 се правят следните изменения и допълнения:\n1. В ал. 5 в изречение първо накрая се добавя „освен ако са назначени за служебен министър-председател по реда на чл. 99, ал. 5 от Конституцията на Република България“.\n2. Създава се нова ал. 6:\n„(6) При назначаването на лицата по ал. 5 за служебен министър-председател същите прекъсват правомощията си само за периода, в който са назначени, като след освобождаването им продължават мандата, за който са избрани. Когато управителят е назначен за служебен министър-председател, същият определя свой заместник измежду подуправителите, който да изпълнява неговите правомощия след възлагане. При назначаване на подуправител за служебен министър-председател се прилага чл. 19, ал. 4.“ \n3. Досегашните ал. 6, 7, 8, 9 и 10 стават съответно ал. 7, 8, 9, 10 и 11.\nЗаключителни разпоредби\n§ 2. \nВ Закона за Сметната палата (обн., ДВ, бр. 12 от 2015 г.; изм., бр. 98 от 2016 г., бр. 96, 99 и 103 от 2017 г., бр. 7 от 2018 г. и бр. 84 от 2023 г.) се правят следните изменения и допълнения:\n1. В чл. 16:\nа) в ал. 1 т. 2 се изменя така:\n„2. не са били орган на изпълнителната власт по чл. 19, ал. 2 – 4 от Закона за администрацията през последните три години, предхождащи избора, освен ако са назначавани като служебни министър-председатели по реда на чл. 99, ал. 5 от Конституцията на Република България;“ \nб) алинея 3 се изменя така:\n„(3) Председателят и заместник-председателите не могат да заемат друга платена длъжност или да извършват друга платена дейност, освен ако са назначени за служебен министър-председател по реда на чл. 99, ал. 5 от Конституцията на Република България, както и по международни проекти и програми, свързани с дейността на Сметната палата, научна, преподавателска или дейност, регламентирана в Закона за авторското право и сродните му права.“;\nв) създава се нова ал. 4:\n„(4) При назначаването на лицата по ал. 3 за служебен министър-председател същите прекъсват пълномощията си само за периода, в който са назначени, като след освобождаването им продължават мандата, за който са избрани.“; \nг) досегашната ал. 4 става ал. 5.\n2. В чл. 21, т. 3 накрая се добавя „или при назначаването му за служебен министър-председател по реда на чл. 99, ал. 5 от Конституцията на Република България“.\n3. В чл. 22 ал. 2 се изменя така:\n„(2) При отсъствие на заместник-председател или при назначаването му за служебен министър-председател по реда на чл. 99, ал. 5 от Конституцията на Република България неговите правомощия като ръководител на одитни дирекции се упражняват от другия заместник-председател, определен със заповед на председателя на Сметната палата.“ \n§ 3. \nВ Закона за омбудсмана (обн., ДВ, бр. 48 от 2003 г.; изм., бр. 30 и 68 от 2006 г., бр. 42 от 2009 г., бр. 97 от 2010 г., бр. 29 от 2012 г., бр. 15 от 2013 г., бр. 7 и 20 от 2018 г. и бр. 11 и 84 от 2023 г.) се правят следните изменения и допълнения:\n1. Член 14 се изменя така:\n„Чл. 14. (1) Длъжността на омбудсмана и на заместник-омбудсмана е несъвместима с друга държавна длъжност, длъжност по управление в търговско дружество или юридическо лице с нестопанска цел, както и с членство в политическа партия или синдикална организация, освен ако са назначени за служебен министър-председател по реда на чл. 99, ал. 5 от Конституцията на Република България. \n(2) Омбудсманът и заместник-омбудсманът не могат да извършват търговска дейност.\n(3) При назначаването на лицата по ал. 1 за служебен министър-председател същите прекъсват правомощията си само за периода, в който са назначени, като след освобождаването им продължават мандата, за който са избрани.“ \n2. В чл. 19 се създава ал. 5:\n„(5) Когато омбудсманът е назначен за служебен министър-председател по реда на чл. 99, ал. 5 от Конституцията на Република България, неговите правомощия се изпълняват от неговия заместник след възлагане.“\nЗаконът е приет от 49-ото Народно събрание на 2 април 2024 г. и е подпечатан с официалния печат на Народното събрание.\nПредседател на Народното събрание: \nРосен Желязков\n2519"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165599",
    "meta": [],
    "text": "УКАЗ № 194\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за държавния бюджет на Република България за 2024 г., приет от 50-ото Народно събрание на 31 юли 20\n2\n4\nг.\nИздаден в \nСофия на 6 август 2024 г.\nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за държавния бюджет на Република България за 2024 г. \n(обн., ДВ, бр. 108 от 2023 г.; изм., бр. 38 от 2024 г.)\n§ 1. \nВ чл. 107 се правят следните изменения и допълнения:\n1. В ал. 1 в текста преди т. 1 след думата „споразумения“ се поставя запетая и се добавя „включително за проекти, които се възлагат и изпълняват от кметовете на райони в градовете с районно деление“.\n2. В ал. 6 след думата „община“ се поставя запетая, добавя се „включително за проекти, които се възлагат и изпълняват от кметовете на райони в градовете с районно деление“ и се поставя запетая.\n3. В ал. 9:\nа) в текста преди т. 1 след думите „по ал. 1“ се добавя „на общините“;\nб) в т. 1 и 2 след думите „на общината“ се добавя „съответно на района“, а думите „към общината“ се заменят с „към възложителя“.\n4. В ал. 10 след думите „по ал. 1“ се добавя „към общините“.\n§ 2. \nПриложение № 3 към чл. 107, ал. 13 се изменя така:\n„Приложение № 3 към чл. 107, ал. 13\nПрогнозен размер на капиталови разходи по Инвестиционната програма за общински проекти\n \nВИЖ приложението\n“\nЗаключителни разпоредби\n§ 3.\n В Закона за обществените поръчки (обн., ДВ, бр. 13 от 2016 г.; изм., бр. 34 от 2016 г., бр. 63, 85, 96 и 102 от 2017 г., бр. 7, 15, 17, 24, 30, 49, 77, 80, 86, 102 и 105 от 2018 г., бр. 17, 83 и 102 от 2019 г., бр. 23 и 107 от 2020 г., бр. 62 от 2022 г., бр. 84, 86, 88, 105 и 108 от 2023 г. и бр. 11 от 2024 г.) в чл. 7 ал. 1 се изменя така:\n„(1) Възложителят може да делегира правомощията си по чл. 5, ал. 1 на длъжностно лице, което:\n1. има право да го замества съгласно нормативен, административен или друг акт, който определя представителството на възложителя;\n2. осъществява административното ръководство в организацията на възложителя;\n3. е ръководител на обособено звено на териториален, функционален или друг принцип в структурата на възложителя, включително и на специализирано звено, което не е самостоятелен възложител.“\n§ 4.\n Законът влиза в сила от деня на обнародването му в „Държавен вестник“.\nЗаконът е приет от 50-ото Народно събрание на 31 юли 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n5057"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165653",
    "meta": [],
    "text": "УКАЗ № 193\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Гражданския процесуален кодекс, приет от 50-ото Народно събрание на 31 юли 2024 г.\nИздаден в \nСофия на 6 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Гражданския процесуален кодекс \n(обн., ДВ, бр. 59 от 2007 г.; изм., бр. 50 от 2008 г.; Решение № 3 на Конституционния съд от 2008 г. – бр. 63 от 2008 г.; изм., бр. 69 от 2008 г., бр. 12, 19, 32 и 42 от 2009 г.; Решение № 4 на Конституционния съд от 2009 г. – бр. 47 от 2009 г.; изм., бр. 82 от 2009 г., бр. 13 и 100 от 2010 г.; Решение № 15 на Конституционния съд от 2010 г. – бр. 5 от 2011 г.; изм., бр. 45, 49 и 99 от 2012 г., бр. 15 и 66 от 2013 г., бр. 53 и 98 от 2014 г., бр. 50 от 2015 г., бр. 15 и 43 от 2016 г., бр. 8, 13, 63, 86, 96 и 102 от 2017 г., бр. 42 и 65 от 2018 г., бр. 38, 83, 98 и 100 от 2019 г., бр. 68, 98 и 110 от 2020 г., бр. 9 и 15 от 2021 г., бр. 15, 62 и 102 от 2022 г., бр. 11, 66, 80, 85 и 102 от 2023 г., бр. 39 от 2024 г.; Решение № 11 на Конституционния съд от 2024 г. – бр. 57 от 2024 г.)\n§ 1. \nВ чл. 415, ал. 5 се създава изречение второ: „За предявяването на иска в едномесечен срок от съобщението съдът следи служебно.“\n§ 2. \nВ § 25 от преходните и заключителните разпоредби на Закона за изменение и допълнение на Гражданския процесуален кодекс (ДВ, бр. 11 от 2023 г.) думите „1 юли 2024 г.“ се заменят с „1 юли 2025 г.“.\nЗаключителни разпоредби\n§ 3. \nВ Търговския закон (обн., ДВ, бр. 48 от 1991 г.; изм., бр. 25 от 1992 г., бр. 61 и 103 от 1993 г., бр. 63 от 1994 г., бр. 63 от 1995 г., бр. 42, 59, 83, 86 и 104 от 1996 г., бр. 58, 100 и 124 от 1997 г., бр. 21, 39, 52 и 70 от 1998 г., бр. 33, 42, 64, 81, 90, 103 и 114 от 1999 г., бр. 84 от 2000 г., бр. 28, 61 и 96 от 2002 г., бр. 19, 31 и 58 от 2003 г., бр. 31, 39, 42, 43, 66, 103 и 105 от 2005 г., бр. 38, 59, 80 и 105 от 2006 г., бр. 59, 92 и 104 от 2007 г., бр. 50, 67, 70, 100 и 108 от 2008 г., бр. 12, 23, 32, 47 и 82 от 2009 г., бр. 41 и 101 от 2010 г., бр. 14, 18 и 34 от 2011 г., бр. 53 и 60 от 2012 г., бр. 15 и 20 от 2013 г., бр. 27 от 2014 г., бр. 22 и 95 от 2015 г., бр. 13 и 105 от 2016 г., бр. 62 и 102 от 2017 г., бр. 15, 27 и 88 от 2018 г., бр. 28, 33 и 83 от 2019 г., бр. 64 и 104 от 2020 г., бр. 25 от 2022 г., бр. 66 от 2023 г. и бр. 35 и 41 от 2024 г.) в преходните и заключителните разпоредби на Закона за изменение и допълнение на Търговския закон (ДВ, бр. 66 от 2023 г.) в § 107 думите „30 юни 2024 г.“ се заменят с „31 март 2025 г.“.\n§ 4. \nЗаконът влиза в сила от 1 юли 2025 г., с изключение на: \n1. параграф 2, който влиза в сила от 1 юли 2024 г.; \n2. параграф 3, който влиза в сила от 30 юни 2024 г.\nЗаконът е приет от 50-ото Народно събрание на 31 юли 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n5075"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165561",
    "meta": [],
    "text": "УКАЗ № 189\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за денонсиране на Споразумението между правителството на Република България и правителството на Република Молдова за подпомагане на Тараклийския държавен университет, Република Молдова, приет от \n50-ото\n Народно събрание на 25 юли 2024 г.\nИздаден в \nСофия на 1 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза денонсиране на Споразумението между правителството на Република България и правителството на Република Молдова за подпомагане на Тараклийския държавен университет, Република Молдова\nЧлен единствен. \nДенонсира Споразумението между правителството на Република България и правителството на Република Молдова за подпомагане на Тараклийския държавен университет, Република Молдова, подписано на 30 септември 2004 г. в Кишинев, ратифицирано със закон от Народното събрание на 8 декември 2004 г. (ДВ, бр. 111 от 2004 г.).\nЗаконът е приет от 50-ото Народно събрание на 25 юли 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n4877"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165614",
    "meta": [],
    "text": "УКАЗ № 190\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Кодекса на труда, приет от \n50-ото\n Народно събрание на 25 юли 2024 г.\nИздаден в \nСофия на 1 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение на Кодекса на труда \n(обн., ДВ, бр. 26 и 27 от 1986 г.; изм., бр. 6 от 1988 г., бр. 21, 30 и 94 от 1990 г., бр. 27, 32 и 104 от 1991 г., бр. 23, 26, 88 и 100 от 1992 г.; Решение № 12 на Конституционния съд от 1995 г. – бр. 69 от 1995 г.; изм., бр. 87 от 1995 г., бр. 2, 12 и 28 от 1996 г., бр. 124 от 1997 г., бр. 22 от 1998 г.; Решение № 11 на Конституционния съд от 1998 г. – бр. 52 от 1998 г.; изм., бр. 56, 83, 108 и 133 от 1998 г., бр. 51, 67 и 110 от 1999 г., бр. 25 от 2001 г., бр. 1, 105 и 120 от 2002 г., бр. 18, 86 и 95 от 2003 г., бр. 52 от 2004 г., бр. 19, 27, 46, 76, 83 и 105 от 2005 г., бр. 24, 30, 48, 57, 68, 75, 102 и 105 от 2006 г., бр. 40, 46, 59, 64 и 104 от 2007 г., бр. 43, 94, 108 и 109 от 2008 г., бр. 35, 41 и 103 от 2009 г., бр. 15, 46, 58 и 77 от 2010 г.; Решение № 12 на Конституционния съд от 2010 г. – бр. 91 от 2010 г.; изм., бр. 100 и 101 от 2010 г., бр. 18, 33, 61 и 82 от 2011 г., бр. 7, 15, 20 и 38 от 2012 г.; Решение № 7 на Конституционния съд от 2012 г. – бр. 49 от 2012 г.; изм., бр. 77 и 82 от 2012 г., бр. 15 и 104 от 2013 г., бр. 1, 27 и 61 от 2014 г., бр. 54, 61, 79 и 98 от 2015 г., бр. 8, 57, 59, 98 и 105 от 2016 г., бр. 85, 86, 96 и 102 от 2017 г., бр. 7, 15, 30, 42, 59, 77, 91 и 92 от 2018 г., бр. 79 от 2019 г., бр. 13, 28, 44, 64, 104, 107 и 109 от 2020 г., бр. 25, 51, 58, 62 и 104 от 2022 г., бр. 11, 14, 66, 84, 85 и 106 от 2023 г. и бр. 27 и 39 от 2024 г.)\n§ 1.\n В чл. 167 се правят следните изменения:\n1. Заглавието се изменя така: „Отпуск при смърт или тежко заболяване на родител или осиновител, при лишаване от родителски права или предоставяне на родителските права на бащата (осиновителя)“.\n2. Алинея 1 се изменя така:\n„(1) Когато майката на дете до 2-годишна възраст или осиновителката на дете до 5-годишна възраст почине или заболее тежко, поради което не може да се грижи за детето, или когато е лишена от родителски права или упражняването на родителските права върху детето е предоставено на бащата (осиновителя) по установения ред, съответната част от отпуските за раждане, при осиновяване и за отглеждане на дете се ползват от бащата (осиновителя). С негово съгласие тези отпуски могат да се ползват от един от неговите родители или от един от родителите на майката (осиновителката) на детето, когато работи по трудово правоотношение.“\nЗаключителна разпоредба\n§ 2.\n В Кодекса за социално осигуряване (обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г. и бр. 2, 16 и 27 от 2024 г.) в чл. 51 след думата „детето“ се добавя „или когато е лишена от родителски права, или упражняването на родителските права върху детето е предоставено на бащата (осиновителя) по установения ред“.\nЗаконът е приет от 50-ото Народно събрание на 25 юли 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n4878"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165592",
    "meta": [],
    "text": "УКАЗ № 221\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за счетоводството, приет от \n50-ото\n Народно събрание на 14 август 2024 г.\nИздаден в \nСофия на 23 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за счетоводството \n(обн., ДВ, бр. 95 от 2015 г.; изм., бр. 74, 95 и 97 от 2016 г., бр. 85, 92 и 97 от 2017 г., бр. 15, 22 и 98 от 2018 г., бр. 13, 37 и 96 от 2019 г., бр. 26, 28, 104 и 105 от 2020 г., бр. 19 от 2021 г. и бр. 105 от 2023 г.)\n§ 1. \nВ чл. 1 се правят следните изменения и допълнения:\n1. Създава се нова т. 3:\n„3. приложимата рамка за отчитане на устойчивостта;“.\n2. Досегашната т. 3 става т. 4 и в нея след думите „докладите за дейността“ се поставя запетая и се добавя „включително отчитането на устойчивостта,“.\n3. Досегашната т. 4 става т. 5 и в нея след думите „финансов одит“ се поставя запетая и се добавя „ангажиментите за изразяване на сигурност по устойчивостта“.\n4. Досегашната т. 5 става т. 6.\n§ 2. \nВ чл. 15, т. 1 накрая се поставя запетая и се добавя „включително за отчитане на устойчивостта“.\n§ 3. \nВ чл. 16 се правят следните изменения и допълнения:\n1. В ал. 1, т. 6 след думите „финансов одит“ се добавя „и ангажимент за изразяване на сигурност по устойчивостта“.\n2. Алинея 2 се изменя така:\n„(2) Ръководителят и членовете на управителния и надзорния орган на предприятието отговарят за съставянето и публикуването на годишните финансови отчети, консолидираните финансови отчети и годишните доклади по глава седма, както и за извършване на независим финансов одит и на ангажимент за изразяване на сигурност по устойчивостта от регистрирани одитори в съответствие с изискванията на този закон и съобразно правомощията им по Търговския закон.“\n§ 4. \nВ чл. 19 се правят следните изменения:\n1. В ал. 2 т. 1 и 2 се изменят така:\n„1. балансова стойност на активите – 900 000 лв.;\n2. нетни приходи от продажби – 1 800 000 лв.;“.\n2. В ал. 3 т. 1 и 2 се изменят така:\n„1. балансова стойност на активите – 10 000 000 лв.;\n2. нетни приходи от продажби – 20 000 000 лв.;“.\n3. В ал. 4 т. 1 и 2 се изменят така:\n„1. балансова стойност на активите – 50 000 000 лв.;\n2. нетни приходи от продажби – 100 000 000 лв.;“.\n4. В ал. 5 т. 1 и 2 се изменят така:\n„1. балансова стойност на активите – 50 000 000 лв.;\n2. нетни приходи от продажби – 100 000 000 лв.;“.\n§ 5. \nВ чл. 21 се правят следните изменения:\n1. В ал. 2 т. 1 и 2 се изменят така:\n„1. балансова стойност на активите – 10 000 000 лв.;\n2. нетни приходи от продажби – 20 000 000 лв.;“.\n2. В ал. 3 т. 1 и 2 се изменят така:\n„1. балансова стойност на активите – 50 000 000 лв.;\n2. нетни приходи от продажби – 100 000 000 лв.;“.\n3. В ал. 4 т. 1 и 2 се изменят така:\n„1. балансова стойност на активите – 50 000 000 лв.;\n2. нетни приходи от продажби – 100 000 000 лв.;“.\n§ 6. \nВ чл. 30, ал. 1 се правят следните изменения и допълнения:\n1. Създава се нова т. 2:\n„2. ангажимент за изразяване на сигурност по устойчивостта;“.\n2. Досегашните т. 2 и 3 стават съответно т. 3 и 4.\n§ 7. \nВ наименованието на глава пета накрая се добавя: „и ангажименти за изразяване на сигурност по устойчивостта“.\n§ 8. \nВ чл. 37 се правят следните изменения и допълнения:\n1. В ал. 1, т. 1:\nа) в буква „а“ числото „2 000 000“ се заменя с „4 000 000“;\nб) в буква „б“ числото „4 000 000“ се заменя с „8 000 000“.\n2. Алинея 2 се отменя.\n3. Алинея 3 се изменя така:\n„(3) Консолидираните финансови отчети и годишните финансови отчети на предприятията, включени в консолидацията, подлежат на независим финансов одит. Независимо от изискванията по изречение първо, годишният финансов отчет на предприятие, който е извън критериите по ал. 1 и е включен в консолидация, не подлежи на независим финансов одит, когато:\n1. нетните приходи от продажби в годишния финансов отчет на съответното предприятие не превишават 0,5 на сто от нетните приходи от продажби в консолидирания финансов отчет на групата, и\n2. балансовата стойност на активите в годишния финансов отчет на съответното предприятие не превишава 1 на сто от общата стойност на активите в консолидирания финансов отчет на групата.\nТова изключение не се прилага за индивидуалния годишен финансов отчет на предприятието майка.“\n4. В ал. 6:\nа) в т. 2 след думите „докладът за дейността“ се поставя запетая, добавя се „с изключение на отчета за устойчивостта“ и се поставя запетая;\nб) точка 4 се отменя.\n§ 9. \nВ глава пета се създава чл. 37а:\n„Чл. 37а. Годишните и консолидираните доклади за дейността на предприятията и предприятията майки, задължени да изготвят и публикуват отчет за устойчивостта, подлежат на задължителен ангажимент за изразяване на сигурност по устойчивостта съгласно изискванията на Закона за независимия финансов одит.“\n§ 10.\n В чл. 38 ал. 3 се изменя така:\n„(3) Годишните финансови отчети и докладът за дейността се публикуват във вида и с текста, въз основа на които регистрираният одитор е издал одиторски доклад за извършен независим финансов одит и/или доклад с одиторско мнение, върху отчета за устойчивостта, когато е приложимо. На публикуване подлежи и пълният текст на одиторския доклад и доклада с одиторско мнение върху отчета за устойчивостта.“\n§ 11.\n В чл. 39 се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Големите предприятия, както и малките и средните предприятия, които са предприятия от обществен интерес съгласно § 1, т. 22, буква „а“ от допълнителните разпоредби, с изключение на микропредприятията, включват в доклада за дейността и информация за основните нематериални ресурси и обяснение относно начина, по който бизнес моделът на предприятието зависи от тях, както и начина, по който тези ресурси са източник за създаване на стойност за предприятието.“\n§ 12.\n Член 41 се изменя така:\n„Чл. 41. (1) Големите предприятия, както и малките и средните предприятия, които са предприятия от обществен интерес съгласно § 1, т. 22, буква „а“ от допълнителните разпоредби, включват в доклада за дейността отделен, ясно разграничим раздел с информация във връзка с въпросите по устойчивостта (отчет за устойчивостта) съгласно изискванията на чл. 48.\n(2) Алинея 1 не се прилага за:\n1. микропредприятията;\n2. фондовете за допълнително пенсионно осигуряване, фондовете за извършване на плащания и осигурителните каси по смисъла на Кодекса за социално осигуряване;\n3. Българската народна банка и пощенски оператори, извършващи пощенски парични преводи;\n4. алтернативните инвестиционни фондове и колективните инвестиционни схеми по чл. 2, т. 12, букви „б“ и „е“ от Регламент (ЕС) 2019/2088 на Европейския парламент и на Съвета от 27 ноември 2019 г. относно оповестяването на информация във връзка с устойчивостта в сектора на финансовите услуги (ОВ, L 317/1 от 9 декември 2019 г.), наричан по-нататък „Регламент (ЕС) 2019/2088“;\n5. предприятията в производство по несъстоятелност или в ликвидация, както и предприятия, които не са осъществявали дейност през отчетния период и са декларирали това обстоятелство по реда на чл. 38, ал. 9.\n(3) Годишният доклад за дейността на предприятията по ал. 1 се изготвя и публикува в единен електронен формат за отчитане, определен в чл. 3 от Делегиран регламент (ЕС) 2019/815 на Комисията от 17 декември 2018 г. за допълнение на Директива 2004/109/ЕО на Европейския парламент и на Съвета чрез регулаторни технически стандарти за определянето на единния електронен формат за отчитане (ОВ, L 143/1 от 25 май 2019 г.), наричан по-нататък „Делегиран регламент (ЕС) 2019/815“, като по реда и начина на същия регламент се маркира отчетът за устойчивостта, включително информацията, предвидена за оповестяване по чл. 8 от Регламент (ЕС) 2020/852 на Европейския парламент и на Съвета от 18 юни 2020 г. за създаване на рамка за улесняване на устойчивите инвестиции и за изменение на Регламент (ЕС) 2019/2088 (ОВ, L 198/13 от 22 юни 2020 г.), наричан по-нататък „Регламент (ЕС) 2020/852“, в съответствие с единния електронен формат за отчитане, определен в Делегиран регламент (ЕС) 2019/815.“\n§ 13.\n Член 43 се отменя.\n§ 14.\n В чл. 44 се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Консолидираният доклад за дейността на предприятията майки по чл. 51 се изготвя и публикува в единен електронен формат за отчитане, определен в чл. 3 от Делегиран регламент (ЕС) 2019/815, като по реда и начина на същия регламент се маркира консолидираният отчет за устойчивостта, включително информацията, предвидена за оповестяване по чл. 8 от Регламент (ЕС) 2020/852, в съответствие с единния електронен формат за отчитане, определен в Делегиран регламент (ЕС) 2019/815.“\n§ 15.\n В глава седма наименованието на раздел III се изменя така: „Отчет за устойчивостта“.\n§ 16.\n Член 48 се изменя така:\n„Чл. 48. (1) Отчетът за устойчивостта съдържа информация, необходима за разбиране на въздействията на предприятието върху въпросите по устойчивостта, както и необходимата информация за разбиране на начина, по който тези въпроси засягат развитието, резултатите и състоянието на предприятието.\n(2) Информацията по ал. 1 включва:\n1. кратко описание на бизнес модела и стратегията на предприятието, включително:\nа) гъвкавостта на бизнес модела и на стратегията на предприятието по отношение на рисковете, свързани с въпросите по устойчивостта;\nб) възможностите за предприятието, свързани с въпросите по устойчивостта;\nв) плановете на предприятието, включително действията за изпълнението им и свързаните финансови и инвестиционни планове, така че да се гарантира, че бизнес моделът и стратегията му са съвместими с прехода към устойчива икономика и с ограничаването на глобалното затопляне до 1.5 °С в съответствие с Парижкото споразумение към Рамковата конвенция на ООН по изменение на климата, както и с целта за постигане на неутралност по отношение на климата най-късно до 2050 г., определена в Регламент (ЕС) 2021/1119 на Европейския парламент и на Съвета от 30 юни 2021 г. за създаване на рамката за постигане на неутралност по отношение на климата и за изменение на регламенти (ЕО) № 401/2009 и (ЕС) 2018/1999 (ОВ, L 243/1 от 9 юли 2021 г.), наричан по-нататък „Регламент (ЕС) 2021/1119“, и когато е относимо, степента на въздействие върху предприятието на дейности, свързани с въглища, нефт и газ;\nг) описание на начина, по който бизнес моделът и стратегията на предприятието са съобразени с интересите на заинтересованите страни и с въздействието на предприятието върху въпросите по устойчивостта;\nд) описание на начина, по който е приложена стратегията на предприятието във връзка с въпросите по устойчивостта;\n2. описание на обвързаните със срокове цели, свързани с въпросите по устойчивостта, определени от предприятието, включително, когато е приложимо, поставените цели за намаляване на емисиите на парникови газове най-малко за 2030 г. и 2050 г., описание на напредъка, постигнат от предприятието по отношение на постигането на тези цели, както и декларация дали целите на предприятието, свързани с екологични фактори, се основават на убедителни научни доказателства;\n3. описание на ролята на управителните и надзорните органи във връзка с въпросите по устойчивостта, както и на техните експертни познания и уменията им във връзка с изпълнението на тази роля или на достъпа им до такива експертни познания и умения;\n4. описание на политиките на предприятието във връзка с въпросите по устойчивостта;\n5. информация относно съществуването на схеми за стимулиране, свързани с въпросите по устойчивостта, предлагани на членовете на управителните и надзорните органи;\n6. описание на:\nа) процеса на извършената от предприятието комплексна проверка във връзка с въпросите по устойчивостта, в съответствие с установените изисквания към предприятията да извършват процес на комплексна проверка;\nб) основните действителни или потенциални неблагоприятни въздействия, свързани със собствените дейности на предприятието и с неговата верига на стойност, включително неговите продукти и услуги, неговите стопански отношения и верига на доставки, действията, предприети за установяване и наблюдение на тези въздействия и други неблагоприятни въздействия, които предприятието е длъжно да установи съгласно други установени изисквания, налагащи на предприятията да извършват процес на комплексна проверка;\nв) предприети от предприятието действия и резултата от тези действия за предотвратяване, смекчаване, коригиране или прекратяване на действителни или потенциални неблагоприятни въздействия;\n7. описание на основните рискове за предприятието, свързани с въпросите по устойчивостта, включително описание на основните зависимости на предприятието от тези въпроси и начина, по който предприятието управлява тези рискове;\n8. показатели, имащи отношение към оповестяването на информацията по т. 1 – 7.\n(3) Предприятията включват в отчета за устойчивостта описание на процеса по идентифициране на информацията по ал. 1, включена в доклада за дейността. \n(4) Информацията по ал. 2 включва информация, свързана с краткосрочния, средносрочния и дългосрочния времеви хоризонт, когато това е приложимо.\n(5) Когато е приложимо, информацията по ал. 1 и 2 включва информация за собствените дейности на предприятието и за неговата верига на стойност, включително за неговите продукти и услуги, неговите бизнес отношения и верига на доставки.\n(6) Когато е приложимо, информацията по ал. 1 и 2 съдържа препратки и допълнителни пояснения към друга информация, включена в доклада за дейността в съответствие с чл. 39, както и оповестените в годишните финансови отчети суми.\n(7) По изключение, предприятията могат да не включат в отчета за устойчивостта информация, свързана с предстоящи промени или въпроси в процес на договаряне, когато според надлежно обосновано становище на управителните и надзорните органи, които действат в рамките на компетентността си, оповестяването на подобна информация би довело до сериозна вреда за търговската позиция на предприятието, при условие че подобен пропуск не пречи на обективното и балансирано разбиране за развитието, резултатите, състоянието на предприятието и въздействието на осъществяваната от него дейност.\n(8) Информацията по ал. 1 – 7 се оповестява в съответствие с изискванията на Европейските стандарти за отчитане на устойчивостта.\n(9) Ръководителят на предприятието информира представителите на работниците на подходящото равнище и обсъжда с тях съответната информация и средствата за получаване и проверка на информацията за устойчивостта. Становището на представителите на работниците се съобщава, когато е приложимо, на управителните или надзорните органи.\n(10) Независимо от изискванията по ал. 2 – 8, малките и средните предприятия, които са предприятия от обществен интерес съгласно § 1, т. 22, буква „а“ от допълнителните разпоредби, малките и несложни институции по чл. 4, параграф 1, т. 145 от Регламент (ЕС) № 575/2013 на Европейския парламент и на Съвета от 26 юни 2013 г. относно пруденциалните изисквания за кредитните институции и инвестиционните посредници и за изменение на Регламент (ЕС) № 648/2012 (OB, L 176/1 от 27 юни 2013 г.), наричан по-нататък „Регламент (ЕС) 575/2013“, както и каптивните застрахователни и презастрахователни предприятия съгласно чл. 14, ал. 1 и 2 от Кодекса за застраховането, могат да ограничат отчитането на устойчивостта до следната информация:\n1. кратко описание на бизнес модела и стратегията на предприятието;\n2. описание на политиките на предприятието във връзка с устойчивостта;\n3. основните действителни и потенциални неблагоприятни въздействия на предприятието върху въпросите по устойчивостта и всички действия, предприети с цел установяване, наблюдение, предотвратяване, смекчаване или коригиране на такива действителни или потенциални неблагоприятни въздействия;\n4. основните рискове за предприятието, свързани с въпросите по устойчивостта, и начина, по който предприятието управлява тези рискове;\n5. основните показатели, необходими за оповестяването на информацията по т. 1 – 4.\n(11) Предприятията по ал. 10 оповестяват информацията в съответствие с изискванията на Европейските стандарти за отчитане на устойчивостта за малките и средните предприятия.\n(12) Малките и средните предприятия, различни от тези по чл. 41, могат да отчитат устойчивостта, като прилагат избран от тях стандарт за отчитане на устойчивостта, приет с делегиран акт на Европейската комисия. В този случай те не са задължени да предоставят на трети страни информация, превишаваща обхвата на прилагания от тях стандарт.“\n§ 17.\n Член 49 се изменя така:\n„Чл. 49. Предприятията, които спазват изискванията по чл. 48, ал. 1 – 9 и ал. 11 и 12, се счита, че са изпълнили изискването на чл. 39, ал. 1, т. 2.“\n§ 18.\n Член 50 се изменя така:\n„Чл. 50. (1) Дъщерно предприятие се освобождава от задължението за изготвяне на отчет за устойчивостта по чл. 48, когато са изпълнени следните условия:\n1. дъщерното предприятие и неговите собствени дъщерни предприятия са включени в консолидирания доклад за дейността на предприятие майка, който е изготвен в съответствие с изискванията на този закон или на законодателството на друга държава членка;\n2. докладът за дейността на дъщерното предприятие съдържа следната информация:\nа) наименованието и седалището на предприятието майка, което оповестява информация на равнище група в съответствие с чл. 48 или с аналогичните правила за отчитане на устойчивостта на съответното национално законодателство на друга държава членка;\nб) препратка към интернет страницата, на която е публикуван консолидираният доклад за дейността, съответно консолидираният отчет за устойчивостта, на предприятието майка, както и докладът с одиторското мнение за изразяване на сигурност по устойчивостта съгласно чл. 37а или аналогична разпоредба от законодателството на друга държава членка;\nв) информация, че предприятието е освободено от задълженията по чл. 48, ал. 1 – 9.\n(2) Дъщерно предприятие, което е контролирано от предприятие майка, регулирано от законодателството на трета държава, се освобождава от задължението за изготвяне на отчет за устойчивостта по чл. 48, когато са изпълнени следните условия:\n1. дъщерното предприятие и неговите собствени дъщерни предприятия са включени в консолидирания отчет за устойчивостта на предприятието майка, който е изготвен в съответствие с Европейските стандарти за отчитане на устойчивостта или със стандарти, признати за еквивалентни на тях;\n2. докладът за дейността на дъщерното предприятие съдържа следната информация:\nа) наименованието и седалището на предприятието майка, което оповестява информация на равнище група в съответствие със стандарти, признати за еквивалентни на Европейските стандарти за отчитане на устойчивостта;\nб) препратка към интернет страницата, на която е публикуван консолидираният доклад за дейността, съответно консолидираният отчет за устойчивостта, на предприятието майка и докладът с одиторското мнение за изразяване на сигурност по устойчивостта от регистриран одитор;\nв) информация, че предприятието е освободено от задълженията по чл. 48, ал. 1 – 9;\n3. консолидираният отчет за устойчивостта и мнението за изразяване на сигурност, изразено от едно или повече лица – регистрирани одитори или одиторски дружества, оправомощени да дават мнение за изразяване на сигурност върху отчета за устойчивостта съгласно законодателството на държавата, приложимо към предприятието майка, са публикувани в търговския регистър и регистъра на юридическите лица с нестопанска цел;\n4. оповестяванията, предвидени в чл. 8 от Регламент (ЕС) 2020/852, обхващащи дейностите, извършвани от освобождаваното дъщерно предприятие и неговите дъщерни предприятия, са включени в доклада за дейността на това дъщерно предприятие или в консолидирания отчет за устойчивостта, изготвен от предприятието майка, регулирано от законодателството на трета държава.\n(3) За целите на ал. 1 и 2 и когато се прилага чл. 10 от Регламент (ЕС) № 575/2013, кредитните институции по чл. 4, параграф 1, т. 1 от същия регламент, които са дълготрайно свързани с централен орган, извършващ надзор над тях при условията, определени в чл. 10 от същия регламент, се третират като дъщерни предприятия на централния орган.\n(4) За целите на ал. 1 и 2 застрахователите с право на достъп до единния пазар на Европейския съюз, които въз основа на финансова връзка, посочена в чл. 233, ал. 2 от Кодекса за застраховането, са част от група и подлежат на групов надзор в съответствие с чл. 234, ал. 1, т. 1 – 3 от същия кодекс, се третират като дъщерни предприятия на предприятието майка на тази група.\n(5) Освобождаването по ал. 1 – 4 не се прилага за големите предприятия, които са предприятия от обществен интерес съгласно § 1, т. 22, буква „а“ от допълнителните разпоредби.“\n§ 19.\n В глава седма наименованието на раздел IV се изменя така: „Консолидиран отчет за устойчивостта“.\n§ 20.\n Член 51 се изменя така:\n„Чл. 51. (1) Предприятието майка на голяма група включва в консолидирания доклад за дейността консолидиран отчет за устойчивостта с информация за въздействието на групата върху въпросите по устойчивостта, както и информация за начина, по който въпросите по устойчивостта засягат развитието, резултатите и състоянието на групата.\n(2) Информацията по ал. 1 включва:\n1. кратко описание на бизнес модела и стратегията на групата, включително:\nа) гъвкавостта на бизнес модела и на стратегията на групата по отношение на рисковете, свързани с въпросите по устойчивостта;\nб) възможностите за групата, свързани от въпросите по устойчивостта;\nв) плановете на групата, включително действията за изпълнението им и свързаните финансови и инвестиционни планове, така че да се гарантира, че бизнес моделът и стратегията й са съвместими с прехода към устойчива икономика и с ограничаването на глобалното затопляне до 1.5 °С в съответствие с Парижкото споразумение към Рамковата конвенция на ООН по изменение на климата, както и с целта за постигане на неутралност по отношение на климата най-късно до 2050 г., определена в Регламент (ЕС) 2021/1119, и когато е относимо, степента на въздействие върху групата на дейности, свързани с въглища, нефт и газ;\nг) описание на начина, по който бизнес моделът и стратегията на групата са съобразени с интересите на заинтересованите страни и с въздействията на групата върху въпросите по устойчивостта;\nд) описание на начина, по който е приложена стратегията на групата във връзка с въпросите по устойчивостта;\n2. описание на обвързаните със срокове цели, свързани с въпросите по устойчивостта, определени от групата, включително, когато е приложимо, поставените цели за намаляване на емисиите на парникови газове най-малко за 2030 г. и 2050 г., описание на напредъка, постигнат от групата по отношение на постигането на тези цели, както и декларация дали целите на групата, свързани с екологични фактори, се основават на убедителни научни доказателства;\n3. описание на ролята на управителните и надзорните органи във връзка с въпросите по устойчивостта, както и на техните експертни познания и уменията им във връзка с изпълнението на тази роля или на достъпа им до такива експертни познания и умения;\n4. описание на политиките на групата във връзка с въпросите по устойчивостта;\n5. информация относно съществуването на схеми за стимулиране, свързани с въпросите по устойчивостта, предлагани на членовете на управителните и надзорните органи;\n6. описание на:\nа) процеса на извършената от групата комплексна проверка във връзка с въпросите по устойчивостта в съответствие с установените изисквания към предприятията да извършват процес на комплексна проверка;\nб) основните действителни или потенциални неблагоприятни въздействия, свързани със собствените дейности на групата и с нейната верига на стойност, включително нейните продукти и услуги, нейните стопански/бизнес отношения и верига на доставки, действията, предприети за установяване и наблюдение на тези въздействия и други неблагоприятни въздействия, които предприятието майка е длъжно да установи съгласно други установени изисквания за извършване на процес на комплексна проверка;\nв) предприети от групата действия и резултата от тези действия за предотвратяване, смекчаване, коригиране или прекратяване на действителни или потенциални неблагоприятни въздействия;\n7. описание на основните рискове за групата, свързани с въпросите по устойчивостта, включително описание на основните зависимости на групата от тези въпроси и начина, по който групата управлява тези рискове;\n8. показатели, имащи отношение към оповестяването на информацията по т. 1 – 7;\n9. посочване на дъщерните предприятия, включени в консолидацията, които са освободени от годишен или консолидиран отчет за устойчивостта в съответствие с този закон или със законодателството на друга държава членка.\n(3) Предприятието майка на голяма група включва в консолидирания отчет за устойчивостта описание на процеса по идентифициране на информацията по ал. 1, включена в доклада за дейността.\n(4) Информацията по ал. 2 включва информация, свързана с краткосрочния, средносрочния и дългосрочния времеви хоризонт, когато това е приложимо.\n(5) Когато е приложимо, информацията по ал. 1 и 2 включва информация за собствените дейности на групата и за нейната верига на стойност, включително за нейните продукти и услуги, нейните бизнес отношения и верига на доставки.\n(6) Когато е приложимо, информацията по ал. 1 и 2 съдържа препратки и допълнителни пояснения към друга информация, включена в консолидирания доклад за дейността в съответствие с чл. 45, както и оповестените в консолидирания финансов отчет суми.\n(7) Предприятието майка може да не включи в консолидирания отчет за устойчивостта информация, свързана с предстоящи промени или въпроси в процес на договаряне, когато според надлежно обосновано становище на управителните и надзорните органи, действащи в рамките на компетентността си, оповестяването на подобна информация би било в сериозна вреда на търговската позиция на групата, при условие че подобен пропуск не пречи на обективното и балансирано разбиране за развитието, резултатите, състоянието на групата и въздействието на нейната дейност.\n(8) Когато предприятието майка установи значителни разлики между рисковете за или въздействието на групата и рисковете за или въздействието на едно или повече негови дъщерни предприятия, то предоставя подходящо разбиране за рисковете за и въздействието на съответното дъщерно предприятие или дъщерни предприятия.\n(9) Информацията по ал. 1 – 7 се оповестява в съответствие с изискванията на Европейските стандарти за отчитане на устойчивостта.\n(10) Ръководителят на предприятието майка информира представителите на работниците на подходящото равнище и обсъжда с тях съответната информация и средствата за получаване и проверка на информацията за устойчивостта. Становището на представителите на работниците се съобщава, когато е приложимо, на управителните или надзорните органи.“\n§ 21.\n Член 52 се изменя така:\n„Чл. 52. Предприятия майки, които спазват изискванията по чл. 51, ал. 1 – 9, се счита, че са изпълнили изискванията по чл. 39, ал. 1, т. 1 – 3 и ал. 2 и чл. 48.“\n§ 22.\n В глава седма, раздел IV се създава чл. 52а:\n„Чл. 52а. (1) Предприятие майка, което едновременно е и дъщерно предприятие, се освобождава от задължението за изготвяне на консолидиран отчет за устойчивостта по чл. 51, когато са изпълнени следните условия:\n1. освобождаваното предприятие майка и неговите дъщерни предприятия са включени в консолидиран доклад за дейността на друго предприятие, изготвен в съответствие с изискванията на този закон или на законодателството на друга държава членка;\n2. докладът за дейността на освобождаваното предприятие майка съдържа следната информация:\nа) наименованието и седалището на предприятието майка, което оповестява информация на равнище група в съответствие с чл. 51 или с аналогичните правила за отчитане на устойчивостта на съответното национално законодателство на друга държава членка;\nб) препратка към интернет страницата, на която е публикуван консолидираният доклад за дейността, съответно консолидираният отчет за устойчивостта на предприятието майка, което оповестява информация на равнище група, както и докладът с одиторското мнение за изразяване на сигурност по устойчивостта съгласно чл. 37а или аналогичната разпоредба от законодателството на друга държава членка;\nв) информация, че предприятието майка е освободено от задълженията по чл. 51, ал. 1 – 9.\n(2) Предприятие майка, което е и дъщерно предприятие, контролирано от предприятие майка, регулирано от законодателството на трета държава, се освобождава от задължението за изготвяне на консолидиран отчет за устойчивостта по чл. 51, когато са изпълнени следните условия:\n1. освобождаваното предприятие майка и неговите собствени дъщерни предприятия са включени в консолидирания доклад за устойчивостта на предприятието майка, който е изготвен в съответствие с Европейските стандарти за отчитане на устойчивостта или със стандарти, признати за еквивалентни на тях;\n2. докладът за дейността на освобождаваното предприятие майка съдържа следната информация:\nа) наименованието и седалището на предприятието майка, което оповестява информация на равнище група в съответствие със стандарти, признати за еквивалентни на Европейските стандарти за отчитане на устойчивостта;\nб) препратка към интернет страницата, на която е публикуван консолидираният доклад за дейността, съответно консолидираният отчет за устойчивостта на предприятието майка, което оповестява информация на равнище група, както и докладът с одиторското мнение за изразяване на сигурност по устойчивостта от регистриран одитор;\nв) информация, че предприятието е освободено от задълженията по чл. 51, ал. 1 – 9;\n3. консолидираният отчет за устойчивостта и мнението за изразяване на сигурност по устойчивостта, изразено от едно или повече лица – регистрирани одитори или одиторски дружества, които имат право да подписват доклади с одиторско мнение относно информацията в отчета за устойчивостта към доклада за дейността съгласно законодателството, приложимо към предприятието майка, са публикувани в търговския регистър и регистъра на юридическите лица с нестопанска цел;\n4. оповестяванията, предвидени в чл. 8 от Регламент (ЕС) 2020/852, обхващащи дейностите, извършвани от дъщерно предприятие, освободено по чл. 50, се включват в доклада за дейността на освобождаваното предприятие майка или в консолидирания отчет за устойчивостта, изготвен от предприятието майка, регулирано от законодателството на трета държава.\n(3) За целите на ал. 1 и 2 и когато се прилага чл. 10 от Регламент (ЕС) № 575/2013, кредитните институции съгласно чл. 4, параграф 1, т. 1 от същия регламент, които са дълготрайно свързани с централен орган, извършващ надзор над тях при условията, определени в чл. 10 от същия регламент, се третират като дъщерни предприятия на централния орган.\n(4) За целите на ал. 1 и 2 застрахователите с право на достъп до единния пазар на Европейския съюз, които въз основа на финансова връзка, посочена в чл. 233, ал. 2 от Кодекса за застраховането, са част от група и подлежат на групов надзор в съответствие с чл. 234, ал. 1, т. 1 – 3 от същия кодекс, се третират като дъщерни предприятия на предприятието майка на тази група.\n(5) Освобождаването по ал. 1 – 4 не се прилага за големите предприятия, които са предприятия от обществен интерес съгласно § 1, т. 22, буква „а“ от допълнителните разпоредби.“\n§ 23.\n В глава седма се създава Раздел IVa с чл. 52б и 52в:\n„Раздел IVа\nОтчет за устойчивостта за предприятия от трети държави\nЧл. 52б. (1) Предприятията по чл. 39, ал. 2, които са дъщерни на крайно предприятие майка, регулирано от законодателството на трета държава, публикуват отчет за устойчивостта на предприятието от трета държава.\n(2) Алинея 1 се прилага, когато крайното предприятие майка на равнище група има нетни приходи от продажби в Европейския съюз, надвишаващи 150 000 000 евро за всеки от последните два отчетни периода, включително текущия.\n(3) Отчетът за устойчивостта съдържа информацията по чл. 51, ал. 2, т. 1, букви „в“ – „д“, т. 2 – 5 и, когато е приложимо, по чл. 51, ал. 2, т. 7 на равнище група на крайното предприятие майка от трета държава.\n(4) Клон на предприятие, регулирано от законодателството на трета държава, публикува отчет за устойчивостта, когато са налице следните обстоятелства:\n1. предприятието от трета държава няма дъщерно предприятие по ал. 1 на територията на страната;\n2. предприятието от трета държава на равнище предприятие или на равнище група, когато това е приложимо и то е крайно предприятие майка, има нетни приходи от продажби в Европейския съюз, надвишаващи левовата равностойност на 150 000 000 евро за всеки от последните два отчетни периода, включително текущия;\n3. клонът има нетни приходи от продажби, надвишаващи левовата равностойност на 40 000 000 евро през предходния отчетен период.\n(5) Отчетът за устойчивостта по ал. 4 съдържа информацията по чл. 51, ал. 2, т. 1, букви „в“ – „д“, т. 2 – 6 и, когато е приложимо, по чл. 51, ал. 2, т. 8, обобщена на ниво група или ако не е приложимо, на индивидуално ниво на предприятието от трета държава.\n(6) Отчетът за устойчивостта по ал. 1 и 4 следва да бъде изготвен в съответствие с Европейските стандарти за отчитане на устойчивостта за предприятия от трети държави.\n(7) Независимо от ал. 6, отчетът за устойчивостта по ал. 1 и 4 може да бъде изготвен в съответствие с Европейските стандарти за отчитане на устойчивостта или със стандарти, признати за еквивалентни на тях.\n(8) Когато на дъщерното предприятие по ал. 1 или клона по ал. 4 не е предоставен отчет за устойчивостта от предприятието от трета държава или не разполага с цялата информация, необходима за изготвянето на отчета за устойчивостта, и тя не му е предоставена, след като е била изискана от предприятието, регулирано от законодателството на трета държава, отчетът за устойчивостта се изготвя и публикува на базата на информацията, с която разполага. Отчетът съдържа и декларация, че предприятието, регулирано от законодателството на трета държава, не е предоставило необходимата информация.\n(9) Отчетът за устойчивостта се публикува заедно с мнението за изразяване на сигурност, предоставено от едно или повече лица или дружества, които имат право да подписват доклади с одиторско мнение относно информацията в отчета за устойчивостта към доклада за дейността съгласно националното законодателство на предприятието от трета държава или на държава членка.\n(10) Когато мнението за изразяване на сигурност по ал. 9 не е предоставено от предприятието от трета държава, дъщерното предприятие по ал. 1 или клонът по ал. 4 публикува декларация, в която посочва това обстоятелство.\nЧл. 52в. Дъщерните предприятия и клоновете по чл. 52б публикуват отчета за устойчивостта, мнението за изразяване на сигурност и, когато е приложимо, декларацията по чл. 52б, ал. 10 на български език в срок до 12 месеца след края на отчетния период, за който са изготвени, чрез заявяване и представяне за обявяване в търговския регистър и регистъра на юридическите лица с нестопанска цел.“\n§ 24.\n В чл. 72 се правят следните изменения и допълнения:\n1. Създава се нова ал. 2:\n„(2) Който в нарушение на глава седма, раздели III и IV не включи в доклада за дейността отчет за устойчивостта, съответно в консолидирания доклад за дейността – консолидиран отчет за устойчивостта, или не спази изискуемия формат, се наказва с глоба в размер от 1000 до 3000 лв., а на предприятието се налага имуществена санкция в размер от 2000 до 15 000 лв.“\n2. Създава се ал. 3:\n„(3) Който в нарушение на глава седма, раздели III и IV включи непълна или невярна информация в отчет за устойчивостта, съответно в консолидирания доклад за дейността – консолидиран отчет за устойчивостта, се наказва с глоба в размер от 500 до 3000 лв., а на предприятието се налага имуществена санкция в размер от 2000 до 5000 лв.“\n3. Досегашната ал. 2 става ал. 4 и в нея след думите „ал. 1“ се поставя запетая и се добавя „2 и 3“.\n§ 25.\n В чл. 74, ал. 1 след думите „финансов отчет“ се добавя „доклад за дейността с отчет за устойчивостта, отчет за устойчивостта по чл. 52б, одиторски доклад или доклад за изразяване на сигурност върху отчета за устойчивостта“.\n§ 26.\n В чл. 75, ал. 1 след думите „финансов одит“ се добавя „или ангажимент за изразяване на сигурност върху отчета за устойчивостта“.\n§ 27.\n В чл. 76 се правят следните допълнения:\n1. В ал. 1 след думите „финансов одит“ се добавя „или ангажимент за изразяване на сигурност по устойчивостта“.\n2. В ал. 2 след думите „извърши одит“ се добавя „или изпълни ангажимент за изразяване на сигурност по устойчивостта“.\n§ 28.\n В допълнителните разпоредби се правят следните изменения и допълнения:\n1. В § 1:\nа) в т. 11 се създава изречение второ: „Независимо от изречение първо „нетни приходи от продажби“ са:\nа) за взаимозастрахователните кооперации с право на достъп до единния пазар на Европейския съюз – записаните премии по смисъла на чл. 1, т. 11 от Делегиран регламент (ЕС) 2015/35 на Комисията от 10 октомври 2014 г. за допълнение на Директива 2009/138/ЕО на Европейския парламент и на Съвета относно започването и упражняването на застрахователна и презастрахователна дейност (ОВ, L 12/1 от 17 януари 2015 г.) за финансовата година;\nб) за кредитните институции съгласно определението в член 4, параграф 1, точка 1 от Регламент (ЕС) № 575/2013 – определеният в съответствие с член 43, параграф 2, буква „в“ от Директива 86/635/ЕИО на Съвета;\nв) за дъщерните предприятия и клоновете, попадащи в обхвата на чл. 52б – приходите, определени от или по смисъла на рамката за финансово отчитане, въз основа на която се изготвят финансовите отчети на предприятието или клона;“\nб) създават се т. 35 – 41:\n„35. „Въпроси по устойчивостта“ означава фактори в областта на опазването на околната среда, социалните права и правата на човека, както и управленските въпроси, включително факторите на устойчивост по смисъла на чл. 2, т. 24 от Регламент (ЕС) 2019/2088.\n36. „Отчитане на устойчивостта“ означава оповестяване на информация, свързана с въпроси по устойчивостта в съответствие с глава седма, раздели III и IV.\n37. „Основни нематериални ресурси“ означава ресурси без физическа субстанция, от които основно зависи бизнес моделът на предприятието и които са източник на създаване на стойност за предприятието.\n38. „Европейски стандарти за отчитане на устойчивостта“ са стандартите за отчитане на устойчивостта, приети с Делегиран регламент (ЕС) 2023/2772 на Комисията от 31 юли 2023 г. за допълнение на Директива 2013/34/ЕС на Европейския парламент и на Съвета чрез стандарти за отчитането във връзка с устойчивостта (ОВ, L от 22 декември 2023 г.).\n39. „Европейски стандарти за отчитане на устойчивостта от малките и средните предприятия“ са стандартите за отчитане на устойчивостта, приети с делегиран акт на Европейската комисия съгласно чл. 29в от Директива 2013/34/ЕС.\n40. „Европейски стандарти за отчитане на устойчивостта от предприятия от трети държави“ са стандартите за отчитане на устойчивостта, приети с делегиран акт на Европейската комисия съгласно чл. 40б от Директива 2013/34/ЕС.\n41. „Стандарти, признати за еквивалентни на Европейските стандарти за отчитане на устойчивостта“ са признатите за еквивалентни от Европейската комисия с акт за изпълнение относно еквивалентността на стандартите за отчитане във връзка с устойчивостта, приет съгласно чл. 23, параграф 4, трета алинея от Директива 2004/109/ЕО на Европейския парламент и на Съвета от 15 декември 2004 г. относно хармонизиране изискванията за прозрачност по отношение на информацията за издателите, чиито ценни книжа са допуснати за търгуване на регулиран пазар, и за изменение на Директива 2001/34/ЕО.“\n2. В § 2 се създават т. 4 и 5:\n„4. Директива (ЕС) 2022/2464 на Европейския парламент и на Съвета от 14 декември 2022 г. за изменение на Регламент (ЕС) № 537/2014, Директива 2004/109/ЕО, Директива 2006/43/ЕО и Директива 2013/34/ЕС по отношение на отчитането на предприятията във връзка с устойчивостта (ОВ, L 322/15 от 16 декември 2022 г.).\n5. Делегирана директива (ЕС) 2023/2775 на Комисията от 17 октомври 2023 г. за изменение на Директива 2013/34/ЕС на Европейския парламент и на Съвета по отношение на изменение на показателите за размер за микро-, малките, средните и големите предприятия и за групите (ОВ, L от 21 декември 2023 г.).“\n3. В § 4:\nа) досегашният текст става ал. 1;\nб) създава се ал. 2:\n„(2) Алинея 1 не се прилага за целите на отчитането на устойчивостта.“\nПреходни и заключителни разпоредби\n§ 29.\n (1) Предприятията и групите предприятия определят категорията си за 2024 г. в съответствие с изменените чл. 19 и 21 съгласно показателите си към 31 декември 2023 г.\n(2) За целите на прилагането на чл. 20, ал. 1 и 2 и чл. 22 се счита, че 2024 г. е първият отчетен период.\n§ 30.\n (1) Първият отчетен период, за който в доклада за дейността на предприятията по глава седма се включва отчет за устойчивостта, е, както следва:\n1. 2024 г.:\nа) за големи предприятия, които са предприятия от обществен интерес и които към 31 декември на отчетния период надвишават критерия за среден брой служители през финансовата година от 500 души;\nб) за предприятия от обществен интерес, които са предприятия майки на голяма група, която към 31 декември на отчетния период надвишава на консолидирана основа критерия за среден брой служители от 500 души;\n2. 2025 г.:\nа) за големи предприятия, различни от посочените в т. 1, буква „а“;\nб) за предприятия майки на голяма група, различни от посочените в т. 1, буква „б“;\n3. 2026 г.:\nа) за малки и средни предприятия, които са предприятия от обществен интерес по смисъла на § 1, т. 22, буква „а“ от допълнителните разпоредби, с изключение на микропредприятия;\nб) за малки и несложни кредитни институции по смисъла на чл. 4, параграф 1, т. 145 от Регламент (ЕС) № 575/2013, при условие че са големи предприятия или малки и средни предприятия (с изключение на микропредприятия), които са предприятия от обществен интерес съгласно § 1, т. 22, буква „а“ от допълнителните разпоредби;\nв) за каптивни застрахователни предприятия по смисъла на чл. 14, ал. 1 от Кодекса за застраховането и каптивни презастрахователни предприятия по чл. 14, ал. 2 от Кодекса за застраховането, които са големи предприятия или малки и средни предприятия (с изключение на микропредприятия), които са дружества от обществен интерес съгласно § 1, т. 22, буква „а“ от допълнителните разпоредби.\n(2) Малките и средните предприятия по ал. 1, т. 3, буква „а“ могат да не включват в доклада за дейността си отчет за устойчивостта за отчетните 2026 г. и 2027 г. В този случай предприятието посочва накратко в доклада за дейността причините, поради които не е включен отчет за устойчивостта.\n§ 31.\n (1) За отчетните периоди до 2029 г. включително дъщерно предприятие на предприятие от трета държава, за което е възникнало задължение по чл. 48 или чл. 51, може да изготви и публикува консолидиран отчет за устойчивостта в съответствие с чл. 51, който включва информация за всички дъщерни предприятия на предприятието от трета държава на територията на Европейския съюз, за които се прилагат аналогични правила за отчитане на устойчивост.\n(2) Консолидираният отчет по ал. 1 включва и информацията, предвидена в чл. 8 от Регламент (ЕС) 2020/852 за дейностите, извършвани от дъщерните предприятия на предприятието от трета държава на територията на Европейския съюз, които имат задължение за изготвяне на отчет за устойчивостта или консолидиран отчет за устойчивостта съгласно законодателството на държава членка.\n(3) Алинея 1 се прилага, когато дъщерното предприятие, регистрирано в страната, е реализирало най-големи нетни приходи от продажби от дъщерните предприятия на територията на Европейския съюз, реализирани през един от последните пет отчетни периода, включително на консолидирана основа, когато е приложимо.\n(4) Регистрирано в страната дъщерно предприятие на предприятие от трета държава не изготвя консолидиран отчет за устойчивост по ал. 1 – 3, когато дъщерно предприятие в друга държава членка е изготвило и публикувало консолидиран отчет за устойчивостта, в който е включена информация за първото предприятие съгласно законодателството на другата държава членка.\n(5) За целите на освобождаването по чл. 50 и чл. 52 изготвянето и публикуването на консолидиран отчет по ал. 1 – 4 се счита за отчитане на устойчивостта от предприятие майка на равнище група по отношение на предприятията, включени в консолидацията, както и че е изпълнено условието на чл. 50, ал. 2, т. 4 и чл. 52а, ал. 2, т. 4 за оповестяванията, предвидени в член 8 от Регламент (ЕС) 2020/852.\n§ 32.\n За целите на чл. 48, ал. 5 и чл. 51, ал. 5 през първите три години от влизане в сила на задължението за изготвяне и публикуване на отчет за устойчивостта по § 30 и 31 и в случай че не е налице цялата необходима информация относно веригата на стойност, предприятието включва в отчета информация с пояснение относно усилията, направени от него за получаване на необходимата информация за веригата на стойност, причините, поради които не е могло да получи необходимата информация, както и плановете му да я получи в бъдеще.\n§ 33.\n Първият отчетен период, за който дъщерните предприятия и клоновете на предприятия от трети държави публикуват отчет за устойчивостта на предприятието от трета държава по реда на чл. 52б, е 2028 г.\n§ 34.\n (1) В двумесечен срок от влизането в сила на закона Министерството на правосъдието привежда подзаконовите нормативни актове в съответствие с него.\n(2) В срок до 30 юни 2025 г. Агенцията по вписванията обезпечава достъп и ползване на услугата по обявяване на докладите за дейността по чл. 41, ал. 3 и чл. 44, ал. 2 с отчетите за устойчивостта в единен електронен формат за отчитане, в машинночетим формат, в съответствие с изискванията на този закон.\n§ 35.\n За обезпечаване на необходимостта от площи във връзка с изпълнение на Националния план за въвеждане на еврото, отделни имоти или части от имоти – публична държавна собственост, могат да се отдават под наем за нуждите на Българската народна банка по реда на чл. 16, ал. 6 от Закона за държавната собственост.\n§ 36.\n В Закона за корпоративното подоходно облагане (обн., ДВ, бр. 105 от 2006 г.; изм., бр. 52, 108 и 110 от 2007 г., бр. 69 и 106 от 2008 г., бр. 32, 35 и 95 от 2009 г., бр. 94 от 2010 г., бр. 19, 31, 35, 51, 77 и 99 от 2011 г., бр. 40 и 94 от 2012 г., бр. 15, 16, 23, 68, 91, 100 и 109 от 2013 г., бр. 1, 105 и 107 от 2014 г., бр. 12, 22, 35, 79 и 95 от 2015 г., бр. 32, 74, 75 и 97 от 2016 г., бр. 58, 85, 92, 97 и 103 от 2017 г., бр. 15, 91, 98, 102, 103 и 105 от 2018 г., бр. 24, 64, 96, 101 и 102 от 2019 г., бр. 18, 28, 38, 69, 104, 107 и 110 от 2020 г., бр. 14 и 21 от 2021 г., бр. 8, 14, 17, 25, 51, 99, 100 и 104 от 2022 г., бр. 66, 86, 102, 106 и 108 от 2023 г. и бр. 42 от 2024 г.) се правят следните допълнения:\n1. В чл. 92 се създава ал. 8:\n„(8) Данъчно задължено лице, което е дъщерно предприятие или клон на предприятие от трета държава по чл. 52б, ал. 1 или 4 от Закона за счетоводството, посочва в годишната данъчна декларация информация за нетните приходи от продажби в страната и в Европейския съюз за последния отчетен период на предприятието от трета държава.“\n2. В чл. 239 се създава ал. 4:\n„(4) Когато организаторът на хазартната игра е дъщерно предприятие или клон на предприятие от трета държава по чл. 52б, ал. 1 или 4 от Закона за счетоводството, в първата декларация по ал. 1 за съответната година посочва нетните приходи от продажби в страната и в Европейския съюз за последния отчетен период на предприятието от трета държава.“\n3. В чл. 246 се създава ал. 4:\n„(4) Когато данъчно задълженото лице е дъщерно предприятие или клон по чл. 52б, ал. 1 или 4 от Закона за счетоводството, в първата декларация по ал. 1 за съответната година посочва нетните приходи от продажби в страната и в Европейския съюз за последния отчетен период на предприятието от трета държава.“\n4. В чл. 259 се създава ал. 5:\n„(5) Когато данъчно задълженото лице е дъщерно предприятие или клон на предприятие от трета държава по чл. 52б, ал. 1 или 4 от Закона за счетоводството, в декларацията по ал. 2 посочва нетните приходи от продажби в страната и в Европейския съюз за последния отчетен период на предприятието от трета държава.“\n§ 37.\n Параграф 34 се прилага за данъчните декларации по чл. 92 и 259 от Закона за корпоративното подоходно облагане за 2026 и следващите години, а за данъчните декларации по чл. 239 и 246 – за първата данъчна декларация за 2027 и следващите години.\n§ 38.\n В Закона за публично предлагане на ценни книжа (обн., ДВ, бр. 114 от 1999 г.; изм., бр. 63 и 92 от 2000 г., бр. 28, 61, 93 и 101 от 2002 г., бр. 8, 31, 67 и 71 от 2003 г., бр. 37 от 2004 г., бр. 19, 31, 39, 103 и 105 от 2005 г., бр. 30, 33, 34, 59, 63, 80, 84, 86 и 105 от 2006 г., бр. 25, 52, 53 и 109 от 2007 г., бр. 67 и 69 от 2008 г., бр. 23, 24, 42 и 93 от 2009 г., бр. 43 и 101 от 2010 г., бр. 57 и 77 от 2011 г., бр. 21 и 94 от 2012 г., бр. 103 и 109 от 2013 г., бр. 34, 61, 62, 95 и 102 от 2015 г., бр. 33, 42, 62 и 76 от 2016 г., бр. 62, 91 и 95 от 2017 г., бр. 7, 15, 20, 24 и 77 от 2018 г., бр. 17, 83, 94 и 102 от 2019 г., бр. 26 и 64 от 2020 г., бр. 21 от 2021 г., бр. 16, 25 и 51 от 2022 г. и бр. 8, 65 и 84 от 2023 г.) се правят следните изменения и допълнения:\n1. В чл. 100н:\nа) в ал. 4, т. 4, буква „б“ накрая се добавя „и когато е приложимо, че е изготвен в съответствие със стандартите за отчитане на устойчивостта по § 1, т. 38 от допълнителните разпоредби на Закона за счетоводството и с Делегиран регламент (ЕС) 2021/2178 на Комисията от 6 юли 2021 г. за допълнение на Регламент (ЕС) 2020/852 на Европейския парламент и на Съвета чрез определяне на съдържанието и представянето на информацията, която трябва да бъде оповестявана от предприятията, обхванати от член 19а или 29а от Директива 2013/34/ЕС, по отношение на екологично устойчивите икономически дейности, и чрез определяне на методиката за изпълнение на това задължение за оповестяване (OB, L 443/9 от 10 декември 2021 г.)“;\nб) в ал. 8, т. 6 след думата „пол“ се поставя запетая и се добавя „увреждания“;\nв) създава се нова ал. 13:\n„(13) Задължението по ал. 8, т. 6 се счита за изпълнено и когато емитентът е включил изискуемата информация като част от отчитането на устойчивостта и е посочил това в декларацията за корпоративно управление.“;\nг) създава се ал. 14:\n„(14) Когато емитентът изготвя отчет за устойчивостта съгласно чл. 41 от Закона за счетоводството, е длъжен да разкрие публично, заедно с годишния финансов отчет, и доклада с одиторско мнение върху отчета за устойчивостта.“;\nд) досегашната ал. 13 става ал. 15.\n2. В § 1 от допълнителните разпоредби се създава т. 59:\n„59. „Отчитане на устойчивостта“ е оповестяване на информация, свързана с въпроси по устойчивостта в съответствие с глава седма, раздели III и IV от Закона за счетоводството.“\n§ 39.\n В Закона за търговския регистър и регистъра на юридическите лица с нестопанска цел (обн., ДВ, бр. 34 от 2006 г.; изм., бр. 80 и 105 от 2006 г., бр. 53, 59 и 104 от 2007 г., бр. 50 и 94 от 2008 г., бр. 44 от 2009 г., бр. 101 от 2010 г., бр. 34 и 105 от 2011 г., бр. 25, 38 и 99 от 2012 г., бр. 40 от 2014 г., бр. 22, 54 и 95 от 2015 г., бр. 13, 74 и 105 от 2016 г., бр. 85 от 2017 г., бр. 27 от 2018 г., бр. 17 и 38 от 2019 г., бр. 38 и 105 от 2020 г., бр. 60, 80, 84 и 105 от 2023 г. и бр. 35 от 2024 г.) се правят следните допълнения:\n1. В чл. 6, ал. 3 след думите „ал. 9, т. 2, буква „а“ се добавя „чл. 52в“.\n2. В чл. 17, ал. 3 се създава изречение второ: „По електронен път се подават и заявленията за обявяване на докладите за дейността по чл. 41, ал. 3 и чл. 44, ал. 2 от Закона за счетоводството във връзка с отчитането на устойчивостта.“\n§ 40.\n В Закона за публичните предприятия (обн., ДВ, бр. 79 от 2019 г.; изм., бр. 100 от 2019 г., бр. 85 и 96 от 2020 г., бр. 11 от 2021 г. и бр. 84 от 2023 г.) в чл. 29, ал. 4 думите „елементите от нефинансовата декларация по чл. 48 от Закона за счетоводството, както и“ се заличават.\n§ 41.\n В Закона за ограничаване на плащанията в брой (обн., ДВ, бр. 16 от 2011 г.; изм., бр. 109 от 2013 г., бр. 98 и 107 от 2014 г., бр. 95 от 2015 г., бр. 63 от 2017 г., бр. 31 от 2018 г., бр. 94 от 2019 г. и бр. 66 от 2023 г.) чл. 3, ал. 1, т. 3 се изменя така:\n„3. трудови възнаграждения по смисъла на Кодекса на труда, изплащани от работодатели със 100 или повече наети лица, с изключение на:\nа) лицата, с които е сключен трудов договор за краткотрайна сезонна селскостопанска работа по реда на чл. 114а;\nб) лицата, получили разрешение за сезонен работник по смисъла на Закона за трудовата миграция и трудовата мобилност;\nв) лицата от трети държави, с които е сключен трудов договор на основание чл. 24и от Закона за чужденците в Република България – за срок до три месеца след издаване на документ за пребиваване.“\n§ 42.\n Законът влиза в сила от 6 юли 2024 г. с изключение на § 35, който влиза в сила от деня на обнародването на закона в „Държавен вестник“.\nЗаконът е приет от 50-ото Народно събрание на 14 август 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n5557"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165685",
    "meta": [],
    "text": "УКАЗ № 204\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Международен договор (LOA) BU-B-UCR „Придобиване на боеприпаси за машини „Страйкър“, приет от 50-ото Народно събрание на 8 август 2024 г.\nИздаден в \nСофия на 19 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Международен договор (LOA) BU-B-UCR „Придобиване на боеприпаси за машини „Страйкър“\nЧл. 1. \nРатифицира Международен договор (LOA) BU-B-UCR „Придобиване на боеприпаси за машини „Страйкър“, подписан на 22 май 2024 г. в Съединените американски щати и на 25 юли 2024 г. в София, Република България. \nЧл. 2.\n Договорът по чл. 1 да не се обнародва в „Държавен вестник“.\nЗаключителна разпоредба\nПараграф единствен.\n Законът влиза в сила от деня на обнародването му в „Държавен вестник“.\nЗаконът е приет от 50-ото Народно събрание на 8 август 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n5430"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165696",
    "meta": [],
    "text": "УКАЗ № 205\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Меморандума за разбирателство между правителството на Република България и правителството на Република Турция относно презгранични операции за Air Policing, подписан на 21 февруари 2024 г. в гр. Анкара, Република Турция, приет от 50-ото Народно събрание на 8 август 2024 г.\nИздаден в \nСофия на 19 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Меморандума за разбирателство между правителството на Република България и правителството на Република Турция относно презгранични операции за Air Policing, подписан на 21 февруари 2024 г. в гр. Анкара, \nРепублика Турция\nЧлен единствен. \nРатифицира Меморандума за разбирателство между правителството на Република България и правителството на Република Турция относно презгранични операции за Air Policing, подписан на 21 февруари 2024 г. в гр. Анкара, Република Турция.\nЗаконът е приет от 50-ото Народно събрание на 8 август 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n5429"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165697",
    "meta": [],
    "text": "УКАЗ № 206\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Меморандума за разбирателство между Министерството на отбраната на Република България и Министерството на националната отбрана на Румъния относно изграждането на Щаб на регионално компонентно командване на специални операции (HQR-SOCC), приет от 50-ото Народно събрание на 8 август 2024 г.\nИздаден в \nСофия на 19 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Меморандума за разбирателство между Министерството на отбраната на Република България и Министерството на националната отбрана на Румъния относно изграждането на Щаб на регионално компонентно командване на специални операции (HQR-SOCC)\nЧлен единствен.\n Ратифицира Меморандума за разбирателство между Министерството на отбраната на Република България и Министерството на националната отбрана на Румъния относно изграждането на Щаб на регионално компонентно командване на специални операции (HQR-SOCC), подписан на 10 юли 2024 г. във Вашингтон, Съединените американски щати.\nЗаконът е приет от 50-ото Народно събрание на 8 август 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n5428"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165582",
    "meta": [],
    "text": "УКАЗ № 199\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за предучилищното и училищното образование, приет от 50-ото Народно събрание на 7 август 2024 г.\nИздаден в \nСофия на 15 август 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за предучилищното и училищното образование \n(обн., ДВ, бр. 79 от 2015 г.; изм., бр. 98 и 105 от 2016 г., бр. 58 и 99 от 2017 г., бр. 24, 92 и 108 от 2018 г., бр. 24, 42, 100 и 101 от 2019 г., бр. 17 и 82 от 2020 г., бр. 17, 34 и 102 от 2022 г., бр. 11 и 102 от 2023 г. и бр. 23 и 27 от 2024 г.)\n§ 1. \nВ чл. 11 ал. 2 се изменя така:\n„(2) В системата на предучилищното и училищното образование се забраняват действия, свързани със: \n1. налагането на идеологически и/или религиозни доктрини; \n2. осъществяването на политическа и партийна дейност; \n3. извършване на пропаганда, популяризиране или подстрекаване по какъвто и да е начин, пряко или косвено, на идеи и възгледи, свързани с нетрадиционна сексуална ориентация и/или определяне на полова идентичност, различна от биологичната.“\n§ 2. \nВ § 1 от допълнителните разпоредби се правят следните изменения и допълнения:\n1. Създава се нова т. 16:\n„16. „Нетрадиционна сексуална ориентация“ са различни от общоприетите и заложените в българската правна традиция схващания за емоционално, романтично, сексуално или чувствено привличане между лица от противоположни полове.“\n2. Досегашните т. 16, 17, 18, 19, 20, 21, 22, 23, 24, 25, 26, 27, 28, 29, 30, 31, 32, 33, 34, 35, 36 и 37 стават съответно т. 17, 18, 19, 20, 21, 22, 23, 24, 25, 26, 27, 28, 29, 30, 31, 32, 33, 34, 35, 36, 37 и 38.\nЗаконът е приет от 50-ото Народно събрание на 7 август 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n5394"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165589",
    "meta": [],
    "text": "УКАЗ № 200\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за въвеждане на еврото в Република България, приет от 50-ото Народно събрание на 7 август 2024 г.\nИздаден в \nСофия на 19 август 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза въвеждане на еврото в Република България\nГлава първа\nОБЩИ ПОЛОЖЕНИЯ\nРаздел I\nПредмет, цел и основни положения\nПредмет\nЧл. 1. \nТози закон осигурява прилагането на съответните актове на Европейския съюз, като определя необходимите мерки на национално ниво за въвеждане на еврото в Република България.\nЦел\nЧл. 2. \nЦелта на закона е да допълни и улесни въвеждането на еврото в Република България и да повиши прозрачността и информираността за процеса на въвеждане на еврото в страната в съответствие с пряко приложимото право на Европейския съюз.\nДата на въвеждане на еврото в Република България \nЧл. 3. \nДата на въвеждане на еврото в Република България е датата, определена в Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз, наричано по-нататък „Решение за приемане на еврото“, и Регламент на Съвета на Европейския съюз, приет в съответствие с чл. 140, параграф 3 от Договора за функционирането на Европейския съюз.\nОфициална парична единица\nЧл. 4. \nВ съответствие с чл. 2 отРегламент (ЕО) № 974/98 на Съвета от 3 май 1998 г. относно въвеждането на еврото, наричан по-нататък „Регламент (ЕО) № 974/98“, считано от датата на въвеждане на еврото в Република България, валутата на Република България е еврото. Паричната единица е едно евро. Едно евро се разделя на сто цента.\nОфициален валутен курс\nЧл. 5. \nОфициалният валутен курс на лева към еврото е неотменимо фиксираният валутен курс на лева към еврото, определен в Регламент на Съвета, приет в съответствие с чл. 140, параграф 3 от Договора за функционирането на Европейския съюз.\nРаздел II\nОсновни принципи и правила\nПринципи\nЧл. 6. \nВ процеса на въвеждане на еврото в Република България се прилагат принципът на защита на потребителите, принципът на информираност, принципът на ефективност и икономичност, принципът на прозрачност и принципът на приемственост и автоматично превалутиране на суми от левове в евро.\nПринцип на защита на потребителите\nЧл. 7. \n(1) Превалутирането на цените и другите стойности от левове в евро не може да води до поставяне на потребителите във финансово по-неблагоприятно положение, отколкото биха били, ако еврото не е въведено като парична единица на Република България, в съответствие с приложимите актове на Европейския съюз в областта на защитата на потребителите.\n(2) Въвеждането на еврото не може да води до увеличение на цените на стоките и услугите, освен когато това е обосновано от обективни икономически фактори.\nПринцип на информираност\nЧл. 8. \nНа потребителите се предоставя ясна, точна и своевременна информация за принципите, правилата и процедурите за въвеждане на еврото като парична единица на Република България, включително реда и правилата за обмяната на левове в евро, превалутирането от левове в евро и представянето на цените на стоки и услуги, и на други стойности в евро.\nПринцип на ефективност и икономичност\nЧл. 9. \n(1) Въвеждането на еврото като парична единица на Република България и всички произтичащи от това процедури и дейности се извършват по най-ефективен и целесъобразен начин, в съответствие с приложимите актове на Европейския съюз в областта на защита на потребителите, като разходите за лицата не се компенсират с публични средства.\n(2) Изискванията за одобрение от държавен орган не се прилагат, когато измененията в устави, дружествени договори, учредителни актове, правила, процедури и други вътрешни актове или договори, свързани с извършване на дейност или предоставяне на услуги, се налагат от въвеждането на еврото в страната и са свързани само с превалутиране на стойности от левове в евро.\nПринцип на прозрачност\nЧл. 10.\n Процесът по въвеждането на еврото като парична единица на Република България следва да бъде извършен по прозрачен начин, като отговорните институции, органи и лица предоставят публично своевременна, подробна, ясна, точна и разбираема информация.\nПринцип на приемственост и автоматично превалутиране на суми от левове в евро\nЧл. 11. \n(1) В съответствие с Регламент (ЕО) № 974/98 и другото пряко приложимо право на Европейския съюз въвеждането на еврото не засяга действието на съществуващите правни инструменти с позовавания на лева или с препратки към лева.\n(2) В съответствие с чл. 6 – 9 от Регламент (ЕО) № 974/98 стойностите, посочени в левове в съществуващите правни инструменти, се считат за стойности в евро при прилагане на официалния валутен курс и правилата за превалутиране по чл. 12 и съответно за закръгляване по чл. 13 или по специалните правила за закръгляване, предвидени в този закон.\n(3) В съответствие с чл. 3 от Регламент (EО) № 1103/97 на Съвета от 17 юни 1997 г. относно определени разпоредби, отнасящи се до въвеждането на еврото, наричан по-нататък „Регламент (EО) № 1103/97“, въвеждането на еврото няма за последица промяна на никой от сроковете в правен инструмент или освобождаване от задължение или изпълнение съгласно който и да е правен инструмент, нито дава право на страна едностранно да измени или прекрати такъв инструмент. Тази алинея се прилага, без да се засяга договореното между страните.\n(4) В съответствие с чл. 6, параграф 2 от Регламент (ЕО) 974/98 позоваванията в правните инструменти на лева без посочване на стойността се считат за позовавания на еврото.\nПравило за превалутиране от левове в евро\nЧл. 12. \n(1) В съответствие с чл. 4 от Регламент (EО) № 1103/97 превалутирането от левове в евро се извършва, като числовата стойност в левове се раздели на пълната числова стойност на официалния валутен курс, изразен с шест цифри с всичките пет знака след десетичната запетая.\n(2) Официалният валутен курс не се закръглява или съкращава при извършването на превалутирането.\nПравило за закръгляване\nЧл. 13. \n(1) В съответствие с чл. 4 и 5 от Регламент (EО) 1103/97 след превалутиране съгласно чл. 12 получената сума се закръглява до втория знак след десетичната запетая на базата на третия знак след десетичната запетая в съответствие със следното математическо правило за закръгляване:\n1. когато третият знак след десетичната запетая е по-малък от пет, вторият знак след десетичната запетая остава непроменен;\n2. когато третият знак след десетичната запетая е равен на или по-голям от пет, вторият знак след десетичната запетая се увеличава с една единица.\n(2) Изключение от правилото по ал. 1 относно знака след десетичната запетая, на базата на който се извършва закръгляването, се допуска само когато този или друг закон или правен акт на Европейския съюз предвиждат закръгляването да се извършва до знак след десетичната запетая, различен от посочения в ал. 1.\nРаздел III\nДостъп до информация\nПраво на информация\nЧл. 14. \n(1) В период от една година от датата на въвеждане на еврото в Република България всяко лице има право да получи информация относно паричните стойности в левове на негови имуществени права и задължения към датата на превалутиране.\n(2) Лицата, извършили превалутиране по реда на този закон, предоставят безплатно информацията по ал. 1 в 7-дневен срок от поискването.\nГлава втора\nПРАВИЛА ЗА ОБОЗНАЧАВАНЕ И ПЕРИОД НА ДВОЙНО ОБРАЩЕНИЕ. РАЗПРОСТРАНЕНИЕ И ОБМЯНА НА ЕВРОБАНКНОТИ И ЕВРОМОНЕТИ\nРаздел I\nДвойно обозначаване на цените на стоките и услугите\nЗадължение и период за двойно обозначаване на цените на стоките и услугите\nЧл. 15. \n(1) Цените на всички стоки и услуги, които се предлагат на потребители, се обозначават в евро и в левове за посочения в ал. 2 период, като за цените в евро се прилагат правилата за превалутиране по чл. 12 и съответно за закръгляване по чл. 13 или по специалните правила за закръгляване, предвидени в този закон.\n(2) Периодът на двойно обозначаване на цените на стоките и услугите в евро и в левове започва един месец след датата на влизане в сила на Решението за приемането на еврото и приключва 12 месеца след датата на въвеждане на еврото в Република България.\n(3) Изискването за двойно обозначаване не се прилага при:\n1. продажната цена на стоки и номиналната стойност на ценни книжа на приносител и на платежни инструменти, попадащи извън приложното поле на Закона за платежните услуги и платежните системи, които се поставят трайно и непосредствено върху тях в процеса на производството и при които двойното обозначаване е технически невъзможно;\n2. продажната цена на тютюневите изделия, изписана върху потребителската опаковка или върху бандерола – за пури и пурети, по която се продават на дребно на краен потребител;\n3. продажната цена на продуктите от нефтен произход и природен газ, използван като моторно гориво, визуализирана на информационни табели (ценови тотеми) и колонки с дисплеи за зареждане на моторни превозни средства в търговски обекти за зареждане на горива;\n4. цената на услугата за превоз, визуализирана на таксиметрови апарати с дисплеи;\n5. издаване на документи по чл. 112, ал. 1 от Закона за данък върху добавената стойност.\nОбозначаване на цените на стоките и услугите\nЧл. 16. \n(1) При двойното обозначаване на цените на стоките и услугите цените в евро и в левове се поставят в непосредствена близост, изписват се ясно, четливо, недвусмислено и лесно разбираемо, с еднакъв размер на шрифта, по начин, който не въвежда потребителите в заблуждение.\n(2) Двете цени са придружени с изписване на съответната валута, отличителен знак или съкращение, позволяващи лесното им разпознаване.\n(3) Изключенията по чл. 15, ал. 3, т. 1 – 4 не освобождават търговците от задължението за ясно, четливо, недвусмислено и лесно разбираемо двойно обозначаване на цените на стоките и услугите по друг подходящ начин, който не въвежда потребителите в заблуждение.\n(4) При търговски съобщения и реклама в аудио- и видеоформат, които имат за цел насърчаване продажбата на стоки и услуги, цените може да се представят устно само в левове до датата на въвеждане на еврото, а след нея, само в евро.\nОбозначаване на цената за единица мярка на стока\nЧл. 17. \n(1) Когато обозначаването на цената за единица мярка на стоката е задължително съгласно чл. 20 – 23 от Закона за защита на потребителите, търговецът може да ограничи двойното обозначаване на цената само по отношение на продажната цена на стоката, без да посочва цената за единица мярка.\n(2) Когато цената за единица мярка е идентична с продажната цена на стоката, търговецът може да направи двойно обозначаване само на продажната цена на стоката.\nСъобщения за намаляване на цените на стоките и услугите\nЧл. 18.\n При съобщения за намаляване на цените на стоките и услугите, което се изразява в абсолютна стойност или в процент, търговецът може да направи двойно обозначаване на цените на стоките и услугите само по отношение на крайната цена, която се плаща от потребителя.\nСъобщения за сравняване на цените на стоките и услугите\nЧл. 19.\n При съобщения за сравняване на цените на стоките и услугите търговецът може да направи двойно обозначаване на цената на стоките и услугите само по отношение на крайната цена, която се заплаща от потребителя.\nОбявяване на крайна цена във фискалния/системния бон\nЧл. 20. \n(1) В периода на двойно обозначаване на цените на стоките и услугите общата крайна сума, която се заплаща от потребителя, се обявява в издавания фискален/системен бон или в друг документ, регистриращ плащането, издаван вместо фискален/системен бон, в евро и в левове, заедно с официалния валутен курс на лева към еврото.\n(2) От датата на въвеждане на еврото в Република България всяко лице, което приема плащания, за които е задължено да издаде фискален/системен бон, е длъжно да ги регистрира и отчита в евро и центове.\nДвойно обозначаване при предоставяне на финансови услуги\nЧл. 21. \n(1) Изискването за двойно обозначаване на цените в периода по чл. 15, ал. 2 се прилага от поднадзорните на Българската народна банка лица по отношение на тарифите за таксите и комисионите за предоставяните от тях финансови услуги и от поднадзорните на Комисията за финансов надзор лица по отношение на размера на таксите и комисионите за предоставяните от тях финансови услуги. Информацията по изречение първо се оповестява в офисите и на интернет страниците на съответните лица, когато е приложимо. Тази информация се предоставя във всеки случай безплатно на хартиен или на друг траен носител при поискване от клиент.\n(2) В периода по чл. 15, ал. 2 поднадзорните лица на Българската народна банка обозначават двойно в евро и в левове информацията за:\n1. началното и крайното салдо по платежни сметки в извлеченията, предоставяни на хартиен или друг дълготраен носител по смисъла на § 1, т. 8 от допълнителните разпоредби на Закона за платежните услуги и платежните системи, по всички открити до датата на въвеждане на еврото левови сметки;\n2. стойността на платежната операция в левове по всички открити до датата на въвеждане на еврото левови сметки и размера на дължимите такси и комисиони по чл. 57, ал. 1, т. 2 и 3, чл. 58, ал. 1, т. 2 и 3, чл. 64, т. 2, чл. 65, ал. 1, т. 2 и 3 и чл. 66, ал. 1, т. 2 и 3 от Закона за платежните услуги и платежните системи;\n3. стойността на платежната операция и остатъчната наличност по сметка при платежни операции по теглене на пари в брой на терминално устройство АТМ;\n4. остатъкa по кредити и за размера на дължимите вноски по кредити, отпуснати по Закона за потребителския кредит и Закона за кредитите за недвижими имоти на потребители в левове, предоставяна в офис на кредитна или финансова институция или при интернет или мобилно банкиране, при поискване от клиента;\n5. извършените плащания по главница, лихва и други, свързани с кредити, отпуснати в левове, при поискване от клиента;\n6. начислените лихви по депозитни сметки в левове, открити до датата на въвеждане на еврото, при поискване от клиента.\n(3) В периода по чл. 15, ал. 2 управляващите дружества и националните инвестиционни фондове от отворен тип публикуват на интернет страниците си обобщената информация по чл. 64, ал. 2 от Закона за дейността на колективните инвестиционни схеми и на други предприятия за колективно инвестиране за предходния месец с двойно обозначаване на паричните стойности в евро и в левове.\n(4) В периода по чл. 15, ал. 2 при предоставяне на инвестиционни услуги на непрофесионални клиенти по смисъла на § 1, ал. 1, т. 11 от допълнителните разпоредби на Закона за пазарите на финансови инструменти инвестиционните посредници обозначават двойно в левове и в евро баланса на паричните средства по левова сметка на клиента, общата стойност на финансовите инструменти на клиента, както и информация за таксите и разходите по чл. 71, ал. 2, т. 4 от Закона за пазарите на финансови инструменти.\n(5) В периода по чл. 15, ал. 2 при предоставяне на инвестиционни услуги по управление на портфейл на непрофесионални клиенти по смисъла на § 1, ал. 1, т. 11 от допълнителните разпоредби на Закона за пазарите на финансови инструменти управляващите дружества и лицата, управляващи алтернативни инвестиционни фондове, прилагат съответно ал. 4.\n(6) Пенсионноосигурителните дружества обозначават двойно в евро и левове наличните средства в индивидуалните осигурителни партиди на осигурените лица, във фондовете за допълнително пенсионно осигуряване, както и в аналитичните сметки на лицата, получаващи плащания от фондовете за разсрочени плащания, към края на календарната година преди датата на въвеждане на еврото. Информацията по изречение първо се предоставя безплатно на лицата в срока по чл. 123з\n2\n, ал. 1, т. 3 и 6 от Кодекса за социално осигуряване.\n(7) В периода по чл. 15, ал. 2 застрахователите и застрахователните посредници обозначават двойно в евро и в левове:\n1. общата сума, дължима от застраховащ по застрахователен договор, сключен в този период, както и размера на вноските при разсрочено плащане на застрахователна премия по такъв договор;\n2. съобщенията за размера на дължими в този период вноски при разсрочено плащане на застрахователна премия по застрахователен договор независимо от датата на неговото сключване.\n(8) В периода по чл. 15, ал. 2 пазарният оператор, съответно инвестиционният посредник, организиращ място на търговия, обозначава двойно в левове и в евро:\n1. оборота на съответното място на търговия, публикуван на интернет страницата на мястото на търговия;\n2. цена на отваряне, цена на затваряне, минимална и максимална цена, предишна цена на затваряне и среднопретеглена цена на всеки финансов инструмент на интернет страницата на мястото на търговия.\n(9) В периода по чл. 15, ал. 2 лицата по ал. 1 предоставят информацията по ал. 2, 4 и 7 безплатно на своите клиенти.\nРаздел II\nСнабдяване с евробанкноти и евромонети\nИзготвяне, производство и доставка на евромонети и евробанкноти\nЧл. 22.\n До датата на въвеждане на еврото в Република България Българската народна банка, при спазване на правните актове на Европейския съюз, организира и осъществява навременното изготвяне и производство на евромонети с българска национална страна и доставката на евробанкноти и евромонети.\nРазпространение на евромонети и евробанкноти\nЧл. 23. \n(1) В съответствие с Насоки 2006/525/ЕО на Европейската централна банка от 14 юли 2006 г. относно някои приготовления за преминаването към парична наличност в евро и за първоначалното зареждане и подзареждането с евробанкноти и монети извън Eврозоната (ЕЦБ/2006/9) до датата на въвеждане на еврото в Република България Българската народна банка организира снабдяването на кредитните институции с евробанкноти, евромонети и стартови комплекти с евромонети (първоначално зареждане). Първоначалното зареждане се извършва съгласно договори, сключени между Българската народна банка и всяка кредитна институция.\n(2) До датата на въвеждане на еврото в Република България кредитните институции организират снабдяването на „Български пощи“ ЕАД и търговците с евробанкноти, евромонети и стартови комплекти с евромонети (подзареждане). Подзареждането се извършва съгласно договори, сключени между кредитната институция и „Български пощи“ ЕАД, съответно всеки търговец.\n(3) До датата на въвеждане на еврото в Република България кредитните институции продават стартови комплекти с евромонети на физически лица и търговци при спазване на Закона за мерките срещу изпирането на пари и на Закона за мерките срещу финансирането на тероризма.\n(4) До датата на въвеждане на еврото в Република България „Български пощи“ ЕАД продават стартови комплекти с евромонети на физически лица при спазване на Закона за мерките срещу изпирането на пари и на Закона за мерките срещу финансирането на тероризма.\n(5) До датата на въвеждане на еврото в Република България кредитните институции организират зареждането на машините за самообслужване, включително терминални устройства АТМ, с евробанкноти.\n(6) От датата на въвеждане на еврото в Република България при теглене на пари в брой чрез машини за самообслужване, включително терминални устройства АТМ, се разпространяват само евробанкноти.\n(7) Евробанкноти, евромонети и стартови комплекти с евромонети, получени при първоначалното зареждане и подзареждането, не могат да бъдат използвани преди датата на въвеждане на еврото в Република България, освен в случаите по ал. 2.\n(8) Кредитните институции предоставят на Българската народна банка информация за извършването на първоначалното зареждане и подзареждането по определен от централната банка ред.\n(9) Българската народна банка издава наредба за прилагането на този член от кредитните институции.\n(10) До датата на въвеждане на еврото в Република България продажбата на стартови комплекти с евромонети по този член се извършва по официалния валутен курс.\nРаздел III\nПериод на двойно обращение на лева и еврото\nПериод на двойно обращение на лева и еврото\nЧл. 24.\n В съответствие с чл. 15 от Регламент (EО) № 974/98 от датата на въвеждане на еврото в Република България за период от един месец банкнотите и монетите в левове продължават да бъдат законно платежно средство на територията на Република България (период на двойно обращение на лева и еврото).\nПравила в периода на двойно обращение\nЧл. 25. \n(1) В периода на двойно обращение при получено плащане в брой в левове или в евро търговецът връща остатъка изцяло в евро. Когато търговецът няма достатъчна моментна наличност да върне остатъка изцяло в евро, връща остатъка изцяло в левове.\n(2) В периода на двойно обращение търговецът може да не приема повече от 50 броя монети в левове, включително стотинки, при една трансакция.\n(3) В периода на двойно обращение при рекламация на стока или услуга, когато потребителят има право да развали договора и да му бъде възстановена заплатената от него сума, търговецът връща платената сума изцяло в евро. Когато търговецът няма достатъчна моментна наличност да върне платената сума в брой в евро, връща платената сума изцяло в левове.\n(4) От датата на въвеждане на еврото в Република България при извършване от търговци на операции в брой с автомати, устройства и системи на самообслужване, включително без електрическо захранване, се използва само евро.\n(5) В периода на двойно обращение търговците не могат да увеличават цените на предлаганите от тях стоки и услуги, когато това не е обосновано от обективни икономически фактори.\nРаздел IV\nОбмяна на банкноти и монети\nОбмяна на банкноти и монети\nЧл. 26. \n(1) В съответствие с чл. 15 и 16 от Регламент (EО) № 974/98 Българската народна банка обменя безплатно, в неограничено количество и без ограничение във времето банкноти и монети от левове в евро по официалния валутен курс.\n(2) През първите 6 месеца от датата на въвеждане на еврото в Република България кредитните институции обменят безплатно, в неограничено количество банкноти и монети от левове в евро по официалния валутен курс, като за суми над 30 000 лв. на една трансакция кредитните институции обменят безплатно банкноти и монети от левове в евро след предварителна заявка от 3 работни дни. Изречение първо се прилага съответно и при внасянето и свързаната с това обмяна на банкноти и монети в левове по сметка на клиента в евро при кредитна институция, в която е извършена обмяната.\n(3) През първите 6 месеца oт датата на въвеждане на еврото в Република България „Български пощи“ ЕАД обменят безплатно банкноти и монети от левове в евро по официалния валутен курс в размер до 1000 лв. на ден за едно лице. За суми в размер от 1000 лв. до 10 000 лв. на ден за едно лице „Български пощи“ ЕАД обменят безплатно банкноти и монети от левове в евро след подадена предварителна заявка от 3 до 5 работни дни само в предварително обявени пощенски клонове в страната. „Български пощи“ ЕАД не обменя банкноти и монети от левове в евро в размер над 10 000 лв. на ден на едно лице.\n(4) „Български пощи“ ЕАД обменя банкноти и монети от левове в евро само в населени места, където няма офиси или клонове на кредитна институция, чрез възлагане на дейността като услуга от общ икономически интерес за срок от 6 месеца, считано от датата на въвеждане на еврото в Република България, съгласно Решение на Комисията от 20 декември 2011 г. относно прилагането на член 106, параграф 2 от Договора за функционирането на Европейския съюз за държавната помощ под формата на компенсация за обществена услуга, предоставена на определени предприятия, натоварени с извършването на услуги от общ икономически интерес (2012/21/ЕС) (ОВ, L 7 от 11 януари 2012 г.).\n(5) Условията и редът за изпълнението на услугата от общ икономически интерес по ал. 4 и компенсирането на нетните разходи от нейното извършване се определят с акт на Министерския съвет по предложение на министъра на транспорта и съобщенията.\n(6) След изтичането на срока по ал. 2 кредитните институции могат да въведат такса за услугата за обмяна на банкноти и монети от левове в евро в брой, както и за внасяне и свързаната с това обмяна на банкноти и монети в левове по сметка.\n(7) След изтичането на срока по ал. 3 „Български пощи“ ЕАД може да въведе такса за услугата за обмен на банкноти и монети от левове в евро в брой.\n(8) До изтичане на 12 месеца от датата на въвеждане на еврото кредитните институции не могат да отказват извършването на услугите по ал. 2. „Български пощи“ ЕАД не може да отказва извършването на услугите по ал. 3, освен при липса на касова наличност.\n(9) След изтичане на 12 месеца от датата на въвеждане на еврото в Република България кредитните институции и „Български пощи“ ЕАД могат да преустановят услугата за обмяна на банкноти и монети от левове в евро в брой.\n(10) Кредитните институции и „Български пощи“ ЕАД поставят на видно място в помещенията си информация за условията на извършваните от тях услуги по този член и я публикуват на интернет страниците си.\n(11) Обмяната на банкноти и монети от левове в евро се извършва при спазване на изискванията на Закона за мерките срещу изпирането на пари и на Закона за мерките срещу финансирането на тероризма.\n(12) Кредитните институции предоставят на Българската народна банка информация за извършваните от тях услуги по този член по определен от централната банка ред.\n(13) Българската народна банка осигурява изтеглянето, съхранението и унищожаването на банкноти и монети в левове.\n(14) Българската народна банка издава наредба по прилагането на този член от кредитните институции.\n(15) Обмяната на повредени банкноти и монети от левове в евро по официалния валутен курс се извършва по ред, определен с наредба на Българската народна банка.\nГлава трета\nПРЕВАЛУТИРАНЕ\nРаздел I\nОбщи правила при превалутиране\nПревалутиране на цените на стоки и услуги\nЧл. 27. \n(1) В съответствие с чл. 4 и 5 от Регламент (ЕО) № 1103/97 превалутирането на цените на стоките и услугите от левове в евро се извършва при прилагане на правилата за превалутиране по чл. 12 и за закръгляване по чл. 13.\n(2) Цената за единица мярка на стоки и услуги в левове, изразена с повече от два знака след десетичната запетая, може да се изразява със същия брой знаци след превалутиране по чл. 12 в евро при съответното прилагане на чл. 13, ал. 1.\nПревалутиране на сметки\nЧл. 28. \n(1) На датата на въвеждане на еврото в Република България кредитните институции и другите доставчици на платежни услуги по чл. 3, ал. 1 от Закона за платежните услуги и платежните системи еднократно превалутират всички левови салда по сметки на своите клиенти в евро в съответствие с правилата за превалутиране и закръгляване съгласно чл. 12 и 13, без такси и комисиони за клиента и при запазване на условията по съответните договори в съответствие с чл. 11, ал. 3, валидни преди превалутирането.\n(2) При договори за паричен влог след превалутиране и закръгляване по правилата на чл. 12 и 13, без такси и комисиони за клиента, се запазват условията по тези договори съгласно чл. 11, ал. 3, валидни преди това, като към датата на въвеждане на еврото в Република България размерът на лихвения процент по влога не може да е по-нисък от размера на лихвения процент, валиден преди тази дата.\n(3) Лице, което към датата на въвеждане на еврото в Република България има платежни сметки, свободни от тежести, запори или други законови ограничения, включително сметки за електронни пари, в левове и в евро при един и същ доставчик на платежни услуги, може в двумесечен срок от датата на въвеждане на еврото да поиска закриване на едната платежна сметка и прехвърляне на положителното салдо по нея към другата платежна сметка на същото лице при запазване на условията по платежната сметка, по която се прехвърлят средствата. За тези операции не се начисляват такси и комисиони. В случай че по платежната сметка, която се закрива, има дебитно салдо или издадена кредитна карта лицето следва да погаси съответното задължение преди закриването.\nПарична единица при изпълнение на платежни операции\nЧл. 29.\n (1) От датата на въвеждане на еврото в Република България платежни операции, свързани с предоставянето на платежни услуги по чл. 4 от Закона за платежните услуги и платежните системи, които преди датата на въвеждане на еврото са били инициирани в левове и ще бъдат приключени на датата на въвеждане на еврото или след нея, се изпълняват в евро.\n(2) От датата на въвеждане на еврото в Република България се преустановява инициирането и изпълнението на платежни операции в левове, свързани с предоставянето на платежни услуги по чл. 4 от Закона за платежните услуги и платежните системи, с изключение на случаите по чл. 26, ал. 8.\nЗапазване на правата на акционерите и съдружниците\nЧл. 30.\n Превалутирането от левове в евро на капитала на акционерно дружество, командитно дружество с акции и дружество с ограничена отговорност се извършва по начин, който не засяга правата на акционерите, съответно на съдружниците, както и тяхното дялово участие в капитала.\nПревалутиране на номиналната стойност на акции и превалутиране на капитала на търговски дружества\nЧл. 31.\n (1) Номиналната стойност на една акция се превалутира от левове в евро, като номиналната стойност на акцията в левове се раздели на пълната числова стойност на официалния валутен курс и резултатът се закръгли в съответствие с чл. 13, ал. 1.\n(2) Капиталът на акционерно дружество и на командитно дружество с акции в евро се формира от номиналната стойност на една акция, определена в евро съгласно ал. 1, умножена по броя на акциите.\n(3) Разликата между стойността на капитала, която се получава при прилагане на правилото за превалутиране по чл. 12, и стойността на капитала, която се получава по реда на ал. 2, се отразява като неразпределена печалба/непокрита загуба от минали години.\n(4) Капиталът на дружество с ограничена отговорност се превалутира от левове в евро, като вписаната стойност на капитала в левове се раздели на пълната числова стойност на официалния валутен курс и резултатът се закръгли в съответствие с чл. 13, ал. 1.\n(5) Размерът на дела в капитала на всеки съдружник в дружество с ограничена отговорност се изчислява, като превалутираният размер на капитала по ал. 1 се разпределя между съдружниците съответно на тяхното участие в капитала преди превалутирането.\nИзменение и обявяване на документи на търговски дружества, оценка на проспект\nЧл. 32.\n (1) Търговските дружества приемат изменения в документите по чл. 9, ал. 2, както и привеждат вътрешните си документи извън посочените в чл. 9, ал. 2 в съответствие с изискванията на този закон в срок до 12 месеца от датата на въвеждане на еврото в Република България.\n(2) Акционерните дружества и командитните дружества с акции представят за обявяване в търговския регистър заверен от лицето или лицата, представляващи дружеството, препис от устава с отразени превалутираните по правилата на този закон размер на капитала и номинална стойност на акциите.\n(3) Дружествата с ограничена отговорност представят за обявяване в търговския регистър заверен от органа, представляващ дружеството, препис от дружествения договор с отразен превалутирания по реда на чл. 31, ал. 4 размер на капитала, както и превалутиран размер на дяловете, с които съдружниците участват в капитала.\n(4) Представянето за обявяване на преписи от устава и от дружествения договор по ал. 2 и 3 се извършва едновременно с подаване на първото следващо заявление за вписване, заличаване или обявяване в търговския регистър. За обявяването на актовете по ал. 2 и 3 не се събира държавна такса.\n(5) В случай че за запазване правата на съдружниците в дружество с ограничена отговорност в съответствие с чл. 30 при превалутиране на техните дялове в капитала се налага изменение на превалутирания по реда на чл. 31, ал. 4 капитал, изменението може да бъде само до размер на 5 на сто от вписания капитал и следва да се извърши по реда за изменение на дружествения договор. В този случай правилата на Търговския закон за увеличаване и намаляване на капитала не се прилагат.\n(6) Лицата по чл. 1, ал. 2, т. 1 – 3 и 6 от Закона за Комисията за финансов надзор представят в Комисията за финансов надзор документите по ал. 1 в 7-дневен срок от приемане на решения за привеждането им в съответствие с изискванията на този закон, когато е налице задължение за тяхното одобряване, съответно уведомяват Комисията за финансов надзор за тяхното изменение, когато е налице задължение за уведомяването й.\n(7) Емитентите на ценни книжа, за издаването на които има одобрен проспект за публично предлагане и последващото им допускане до търговия на регулиран пазар на ценни книжа и за които към датата на въвеждане на еврото в Република България не е изтекъл срокът на предлагане, съответно не е започнала търговията на регулирания пазар, в срок до 7 работни дни от датата на въвеждане на еврото в Република България оповестяват на видно място на собствените си интернет страници и на интернет страниците на инвестиционните посредници, участващи в предлагането, изявление дали въвеждането на еврото има отношение към оценката на ценните книжа и уведомяват Комисията за финансов надзор. В случай че въвеждането на еврото има отношение към оценката на ценните книжа, се прилага чл. 89с от Закона за публичното предлагане на ценни книжа.\n(8) Без да се засягат изискванията за двойно обозначаване, лицата по чл. 1, ал. 2, т. 1 – 3 и 6 от Закона за Комисията за финансов надзор превалутират от левове в евро по правилата на този закон паричните стойности, посочени във всички документи, които са задължени да предоставят на инвеститорите, застрахованите и осигурените лица, към датата на въвеждане на еврото като официална парична единица.\nАвтоматично превалутиране в търговския регистър\nЧл. 33. \n(1) На датата на въвеждане на еврото вписаният в търговския регистър размер на капитала на дружество с ограничена отговорност, акционерно дружество и командитно дружество с акции, както и вписаната номинална стойност на акциите в акционерно дружество и в командитно дружество с акции автоматично се заменят със стойностите в евро и евроцентове, определени съгласно чл. 31, ал. 1, 2 и 4.\n(2) Превалутирането по ал. 1 се извършва служебно от Агенцията по вписванията.\nПревалутиране на дългови ценни книжа, различни от държавни ценни книжа\nЧл. 34. \n(1) Общата номинална стойност на емисия дългови ценни книжа, различни от държавни ценни книжа, се превалутира в съответствие с правилата за превалутиране и закръгляване съгласно чл. 12 и 13.\n(2) Единичната номинална стойност на безналични дългови ценни книжа, различни от държавни ценни книжа, се изчислява, като получената стойност в евро по ал. 1 се раздели на броя издадени дългови ценни книжа от съответната емисия.\n(3) Превалутирането на номиналните стойности по ал. 1 и 2 не се счита за промяна по отношение на правата и задълженията на емитента или притежателя.\nПревалутиране и правило за закръгляване на стойността на един дял на фондовете за допълнително пенсионно осигуряване. Осигурителни вноски за допълнително задължително пенсионно осигуряване\nЧл. 35. \n(1) Стойността на един дял в евро на фонд за допълнително пенсионно осигуряване, валидна за първия работен ден от датата на въвеждане на еврото в Република България, се изчислява, като нетната стойност на активите на фонда в левове към края на предходния работен ден се превалутира в съответствие с правилата за превалутиране и закръгляване съгласно чл. 12 и 13 и се раздели на общия брой на дяловете на фонда към края на същия ден. Получената стойност по изречение първо се закръглява с точност до петия знак след десетичната запетая по следния начин:\n1. когато шестият знак след десетичната запетая е по-малък от пет, петият знак след десетичната запетая остава непроменен;\n2. когато шестият знак след десетичната запетая е равен или по-голям от пет, петият знак след десетичната запетая се увеличава с една единица.\n(2) При използване на стойности на един дял на фонд за допълнително пенсионно осигуряване, валидни преди датата на въвеждане на еврото в Република България, се извършва превалутиране от левове в евро, като стойността на един дял се раздели на пълната числова стойност на официалния валутен курс и получената стойност се закръглява до петия знак след десетичната запетая.\n(3) Осигурителни вноски за допълнително задължително пенсионноосигуряване, отнасящи се за месеци преди въвеждането на еврото в Република България, се превеждат от Националната агенция за приходите към пенсионноосигурителното дружество, изчислени съгласно данните по чл. 5, ал. 4, т. 1 от Кодекса за социално осигуряване и превалутирани съгласно чл. 12 и в изключение на чл. 13, ал. 1. При превалутирането сумите се изчисляват до втория знак след десетичната запетая, без да се закръгляват.\nПревалутиране и правило за закръгляване на стойността на дяловете на колективни инвестиционни схеми\nЧл. 36.\n (1) В първия работен ден от датата на въвеждане на еврото в Република България нетната стойност на активите на колективна инвестиционна схема в евро се изчислява, като нетната стойност на активите в левове към края на предходния работен ден се превалутира в съответствие с правилата за превалутиране и закръгляване съгласно чл. 12 и 13. Нетната стойност на активите на един дял в евро се изчислява, като превалутираната нетна стойност на активите по изречение първо се раздели на броя дялове в обращение и получената стойност се закръгли с точност до четвъртия знак след десетичната запетая по следния начин:\n1. когато петият знак след десетичната запетая е по-малък от пет, четвъртият знак след десетичната запетая остава непроменен;\n2. когато петият знак след десетичната запетая е равен или по-голям от пет, четвъртият знак след десетичната запетая се увеличава с една единица.\n(2) Емисионната стойност на един дял в евро и цената на обратно изкупуване на един дял в евро се закръгляват съобразно правилото по ал. 1, изречение второ.\n(3) Алинеи 1 и 2 се прилагат съответно по отношение на националните инвестиционни фондове и алтернативните инвестиционни фондове.\nОсобени правила за безналичните финансови инструменти\nЧл. 37.\n (1) На датата на въвеждане на еврото пазарният оператор, съответно инвестиционният посредник, организиращ място на търговия, превалутира от левове в евро пазарната стойност на безналичните финансови инструменти, допуснати до търговия на място на търговия, при спазване на правилата за превалутиране и закръгляване по чл. 12 и 13, освен ако в този или в друг закон, или в акт на Европейския съюз са предвидени специални правила за закръгляване за съответния финансов инструмент.\n(2) На датата на въвеждане на еврото „Централен депозитар“ АД превалутира автоматично от левове в евро номиналната стойност на безналичните финансови инструменти, вписани в централния регистър на ценни книжа, при спазване на правилата за превалутиране и закръгляване по чл. 12 и 13, освен ако в този или в друг закон, или в акт на Европейския съюз са предвидени специални правила за закръгляване на номиналната стойност на съответния финансов инструмент.\n(3) Сетълментът по сметките за парични средства при сделки с финансови инструменти, сключени в левове преди датата на въвеждане на еврото в Република България, които ще бъдат приключени на датата на въвеждане на еврото или след нея, се извършват в евро.\n(4) За дейностите по превалутиране по този член не се събират такси и комисиони.\nПревалутиране на държавни ценни книжа\nЧл. 38. \n(1) От датата на въвеждане на еврото в Република България номиналната стойност на всички държавни ценни книжа в левове се превалутира еднократно от левове в евро по реда на чл. 12 и резултатът се закръглява по реда на чл. 13.\n(2) В изпълнение на ал. 1 три работни дни преди датата на въвеждане на еврото в Република България:\n1. всички сделки и операции с държавни ценни книжа се преустановяват;\n2. лицата, водещи системи за регистрация на държавни ценни книжа по чл. 35, ал. 4 от Закона за държавния дълг, изпращат на Българската народна банка извлечения от водените индивидуални сметки на техни клиенти.\n(3) Превалутирането на номиналните стойности по реда на ал. 1 за всяка индивидуална клиентска сметка за държавни ценни книжа, за всяка емисия държавни ценни книжа по международен идентификационен код (ISIN) се извършва от Българската народна банка, водеща системи за регистрация на държавни ценни книжа, съгласно чл. 35, ал. 2 от Закона за държавния дълг.\n(4) За дейностите по превалутиране по този член не се събират такси и комисиони.\n(5) След превалутирането номиналната стойност по ал. 1 се счита за номинална стойност на емисиите държавни ценни книжа в евро.\n(6) Българската народна банка изпраща информация от водените при нея системи за регистрация на държавни ценни книжа по чл. 35, ал. 2 от Закона за държавния дълг на Министерството на финансите, въз основа на която Министерството на финансите регистрира в официалния регистър на държавния и държавногарантирания дълг по чл. 38, ал. 1 от Закона за държавния дълг съвкупните номинални стойности за всяка емисия държавни ценни книжа в левове, превалутирана в евро.\n(7) В случай на разлики между подадената информация по ал. 6 и превалутираната по чл. 12 и закръглена по чл. 13 оригинална съвкупна номинална стойност за всяка емисия от левове в евро, водена в официалния регистър по чл. 38, ал. 1 от Закона за държавния дълг, разликата се счита за поет нов държавен дълг извън ограниченията, определяни по реда на чл. 37 от Закона за публичните финанси в закона за държавния бюджет за съответната година.\n(8) В издадените поименни сертификати за собственост на държавни ценни книжа в левове стойностите, посочени в левове, се считат за стойности в евро при прилагане на правилата за превалутиране по чл. 12 и за закръгляване по чл. 13. Сертификатите са валидни до окончателното погасяване на вземанията на посочените в тях лица, произтичащи от правото на собственост върху държавни ценни книжа от съответната емисия.\n(9) Пазарната стойност в евро на държавните ценни книжа, първоначално емитирани в левове, се определя въз основа на превалутираната номинална стойност на държавните ценни книжа по ал. 1 и се изчислява за 100 единици номинал с два знака след десетичната запетая.\nКолективно действие\nЧл. 39.\n От датата на въвеждане на еврото в Република България се прилагат клаузите за колективно действие съгласно предвиденото в чл. 12, ал. 3 от Договора за създаване на Европейския механизъм за стабилност след неговото ратифициране от Народното събрание и влизане в сила за Република България.\nПревалутиране на държавни и държавногарантирани заеми\nЧл. 40. (\n1) Номиналната стойност на държавните и държавногарантираните заеми се превалутира в евро съобразно правилата за превалутиране по чл. 12 и за закръгляване по чл. 13.\n(2) След превалутирането по ал. 1 номиналната стойност по ал. 1 не се счита за промяна в номиналните стойности на първоначалния държавен или държавногарантиран заем, получен в левове и преизчислен в съответствие с ал. 1.\nПревалутиране с валутна клауза в евро\nЧл. 41. \n(1) От датата на въвеждане на еврото в Република България всички държавни ценни книжа, държавни заеми и държавни гаранции, първоначално емитирани, договорени и издадени в левове или с валутна клауза в евро, се считат за държавни ценни книжа, държавни заеми и държавни гаранции в евро.\n(2) От датата на въвеждане на еврото в Република България всички общински ценни книжа, общински заеми и гаранции, първоначално емитирани, договорени и издадени в левове или с валутна клауза в евро, се считат за общински ценни книжа, общински заеми и общински гаранции в евро.\nПревалутиране на публични задължения\nЧл. 42.\n (1) Всички неплатени публични задължения и недължимо платени или събрани преди въвеждането на еврото суми по публични задължения се превалутират в евро към датата на въвеждане на еврото в Република България съгласно правилата за превалутиране по чл. 12 и за закръгляване по чл. 13.\n(2) Всяко вземане и всяко задължение, установявано и събирано от Националната агенция за приходите, включително предадените й за принудително събиране задължения, чийто размер възлиза на една стотинка към последния ден преди деня на въвеждане на еврото, не се превалутира в деня на въвеждане на еврото съгласно чл. 12 и 13 и се счита за отписано.\nРаздел II\nСпециални правила\nЦенни книжа на приносител и платежни инструменти, попадащи извън приложното поле на Закона за платежните услуги и платежните системи след датата на въвеждане на еврото в Република България, и тютюневи изделия\nЧл. 43.\n Пощенски марки, лотарийни игри с предварително определен резултат, купони за отстъпка, купони за стойността на върнатите стоки, ваучери, включително ваучери за храна по § 1, т. 36 от допълнителните разпоредби на Закона за корпоративното подоходно облагане, други ценни книжа на приносител, компенсаторни инструменти по чл. 2 от Закона за сделките с компенсаторни инструменти, както и платежни инструменти по чл. 2, ал. 1, т. 11 от Закона за платежните услуги и платежните системи, както и тютюневи изделия, които са били в продажба, в обращение или освободени за потребление на територията на страната преди датата на въвеждане на еврото в Република България и на които стойностите са изразени в левове, се използват и след датата на въвеждане на еврото до изтичане на срока им или се реализират в търговската мрежа до изчерпване на наличностите при прилагане на официалния валутен курс и в съответствие с правилата за превалутиране и закръгляване съгласно чл. 12 и 13.\nЛихвени проценти по договори за кредит\nЧл. 44. \n(1) При съществена промяна или прекратяване на изготвянето на бенчмарк, в това число на индекси и/или индикатори, публикувани от Българската народна банка или Националния статистически институт, или комбинация от тях, използван като основа за изчисляване на променливия лихвен процент по договори за кредит, които се превалутират от левове в евро, се прилага алтернативен бенчмарк, който се използва като заместител на бенчмарка, който вече не се изготвя или съществено се е променил, съобразно план за действие по чл. 28, параграф 2 от Регламент (ЕС) 2016/1011 на Европейския съвет и на Съвета от 8 юни 2016 г. относно индекси, използвани като бенчмаркове за целите на финансови инструменти и на финансови договори или за измерване на резултатите на инвестиционни фондове, и за изменение на директиви 2008/48/ЕО и 2014/17/ЕС и на Регламент (ЕС) № 596/2014 (OB, L 171/1 от 29 юни 2016 г.).\n(2) За промените в договорите за кредит, произтичащи от прилагането на плановете по ал. 1 и използването на алтернативен бенчмарк като заместител на бенчмарка, който вече не се изготвя или съществено се е променил, кредиторът уведомява клиента по реда съответно на чл. 58, ал. 3 и 4 от Закона за кредитните институции, чл. 14 от Закона за потребителския кредит и чл. 28 от Закона за кредитите на недвижими имоти на потребители.\n(3) Към датата на въвеждане на еврото в Република България новият лихвен процент, приложим по договори за кредит с променлив лихвен процент, не може да е по-висок от размера на лихвения процент по тях преди датата на въвеждане на еврото.\n(4) При договор за кредит, в който е договорен фиксиран лихвен процент, към датата на въвеждане на еврото в Република България лихвеният процент остава такъв, какъвто е бил договорен преди датата на въвеждане на еврото.\nВъзнаграждения, обезщетения, парични и социални помощи и пенсии по част първа от Кодекса за социално осигуряване\nЧл. 45. \n(1) Считано от датата на въвеждане на еврото в Република България възнагражденията за положен труд, обезщетенията, паричните и социалните помощи и пенсиите по част първа от Кодекса за социално осигуряване се изплащат в евро и се преизчисляват съгласно чл. 12. В изключение от правилото на чл. 13, ако третият знак след десетичната запетая е по-голям от нула, вторият знак след десетичната запетая се увеличава с една единица.\n(2) Алинея 1 се прилага и спрямо възнагражденията за положен труд, обезщетенията, паричните и социалните помощи и пенсиите по част първа от Кодекса за социално осигуряване, които са определени в левове, но не са изплатени до датата на въвеждане на еврото в Република България.\nГлава четвърта\nАДАПТИРАНЕ НА ИНФОРМАЦИОННИ СИСТЕМИ ЗА РАБОТА С ЕВРО. РЕГИСТРИ, СЧЕТОВОДНИ И БЮДЖЕТНИ ДОКУМЕНТИ, ДОКУМЕНТИ ВЪВ ВРЪЗКА СЪС ЗАДЪЛЖЕНИЯ ЗА ДАНЪЦИ, ТАКСИ И ЗАДЪЛЖИТЕЛНИ ОСИГУРИТЕЛНИ ВНОСКИ. ПЛАЩАНЕ И СЪБИРАНЕ НА ПУБЛИЧНИ ВЗЕМАНИЯ. ОФИЦИАЛНА СТАТИСТИКА\nРаздел I\nАдаптиране на информационните системи и регистрите за работа с еврото\nАдаптиране на информационните системи\nЧл. 46. \n(1) В тримесечен срок преди датата на въвеждане на еврото в Република България административните органи, лицата, осъществяващи публични функции, и организациите, предоставящи обществени услуги, привеждат информационните си системи, обработващи финансова информация, в съответствие с изискванията на този закон и на Закона за електронното управление.\n(2) Промени в Системата за електронни бюджетни разплащания във връзка с въвеждането на еврото се извършват в срок до един месец преди датата на въвеждане на еврото в Република България, като чл. 58б, ал. 2 от Закона за електронното управление не се прилага. Министърът на електронното управление може да изисква информация за естеството и характера на промените, както и да дава препоръки и указания.\n(3) Министърът на електронното управление издава методически указания на лицата по ал. 1 относно адаптирането на информационните системи, обработващи финансова информация, във връзка с въвеждането на еврото в Република България.\nАвтоматично превалутиране и адаптиране на регистрите\nЧл. 47. \n(1) На датата на въвеждане на еврото в Република България административните органи, лицата, осъществяващи публични функции, и организациите, предоставящи обществени услуги, превалутират автоматично от левове в евро стойностите в поддържаните от тях регистри чрез прилагане на правилата за превалутиране по чл. 12 и за закръгляване по чл. 13, освен ако в този закон не е предвидено друго.\n(2) Лицата по чл. 56, ал. 2 от Закона за кредитните институции на датата на въвеждане на еврото в Република България превалутират от левове в евро и подават информацията за паричните задължения на клиентите си в Централния кредитен регистър.\n(3) Изискването на ал. 1 не се прилага по отношение на стойностите в левове, които се съдържат във финансовите и други отчети или справки, оповестени в регистрите.\nРаздел II\nСчетоводни документи\nСчетоводно отчитане и съставяне на счетоводните операции\nЧл. 48. (\n1) На датата на въвеждане на еврото в Република България салдата по счетоводните сметки в левове се преизчисляват в евро в съответствие с правилата за превалутиране по чл. 12 и за закръгляване по чл. 13.\n(2) Стойността на всеки отделен наличен актив или пасив се преизчислява от левове в евро в съответствие с правилата по чл. 12 и се закръглява по чл. 13, с изключение на позициите на възнагражденията за положен труд, паричните и социалните помощи, както и пенсиите по част първа от Кодекса за социално осигуряване, които се превалутират по реда на чл. 45.\n(3) Когато актив и пасив се отчитат в счетоводните книги и регистри и количествено, преизчислението се извършва, като се изчисли стойността за една мерна единица по правилата на чл. 12 и 13 и така определената единична стойност се умножи по съответното количество. За целите на аналитичното счетоводно отчитане стойността за една мерна единица в левове, изразена с повече от два знака след десетичната запетая, може да се изрази със същия брой знаци след десетичната запетая след превалутиране по чл. 12 в евро при съответно прилагане на чл. 13, ал. 1.\n(4) Курсовите разлики, възникнали в резултат от преизчисляването по ал. 2 и 3, се отчитат като текущи счетоводни приходи и разходи и се признават за данъчни цели в годината на счетоводното им отчитане.\n(5) Когато салдата по счетоводните сметки, отчитащи собствения капитал, се отчитат и количествено преизчислението се извършва, като се изчисли стойността за една мерна единица по правилата на чл. 12 и 13 и така определената единична стойност се умножи по съответното количество. За преизчисляването на записания капитал (акции и дружествени дялове) се прилагат правилата за превалутиране по чл. 30 – 33.\n(6) Всички възникнали разлики от преизчисляването на капитала се отчитат в собствения капитал.\n(7) От датата на въвеждане на еврото в Република България текущото счетоводно документиране и отчитане се извършва в евро и годишните финансови отчети се съставят в хиляди евро, като данните за предходния отчетен период се преизчисляват в хиляди евро в съответствие с правилата на чл. 12 и 13, с цел осигуряване на съпоставимост между текущ и предходен период.\n(8) Годишните финансови отчети се изготвят в паричната единица, която е официална парична единица на Република България в края на отчетния период, като съпоставимите данни за предходния отчетен период следва да са в същата парична единица.\n(9) Алинеи 1 – 8 се прилагат съответно и при изготвянето на междинни финансови отчети, други отчети и справки за специфични цели, когато такива се изискват съгласно българското законодателство или пряко приложимото право на Европейския съюз.\nРаздел III\nБюджетни документи\nАктуализирана средносрочна бюджетна прогноза и консолидирана фискална програма\nЧл. 49. \n(1) Разпоредбите на чл. 11 – 13 се прилагат съответно и за параметрите и допусканията, включени в актуализираната средносрочна бюджетна прогноза, както и за консолидираната фискална програма.\n(2) Разпоредбите на чл. 48 се прилагат съответно и при изпълнението и отчитането на включените в консолидираната фискална програма бюджети, сметки за средствата от Европейския съюз и сметки за чужди средства съгласно Закона за публичните финанси.\nРаздел IV\nДокументи във връзка със задължения за данъци, такси и задължителни осигурителни вноски\nДанъчни, осигурителни и декларации в областта на хазарта, такси, актове, съобщения и други документи\nЧл. 50. \n(1) Паричните стойности в данъчните декларации и декларациите за задължителни осигурителни вноски и другите документи, които се подават за изтекъл данъчен/осигурителен период, се посочват в паричната единица, която е била официална парична единица на Република България в края на данъчния/осигурителния период, за който се подава декларацията или документът. Когато периодът, за който се подава декларацията или документът, приключва във/включва периода на двойно обращение на левове и евро, паричните стойности в данъчната/осигурителната декларация или в документа се посочват в евро. Паричните стойности в данъчните декларации, които се подават за бъдещ данъчен период, се посочват в паричната единица, която е официална парична единица на Република България в момента на тяхното подаване.\n(2) В съобщенията за задълженията за данък върху недвижимите имоти и за таксата за битови отпадъци, изпратени на задължените лица след датата на въвеждане на еврото в Република България, паричните стойности се посочват в евро.\n(3) Паричните стойности в декларациите по Закона за хазарта, които се подават за изтекъл период, се посочват в паричната единица, която е била официална парична единица на Република България в края на периода, за който се подава декларацията. Когато периодът, за който се подава декларацията, включва периода на двойно обращение на левове и евро, паричните стойности в декларацията се посочват в евро.\n(4) В актовете и документите, издавани по реда на Данъчно-осигурителния процесуален кодекс, след датата на въвеждане на еврото в Република България и отнасящи се до периоди преди въвеждане на еврото, паричните стойности се посочват в левове, независимо от разпоредбите на чл. 42 и 52. Сумите за внасяне и сумите за възстановяване се посочват в евро.\nКоригиращи декларации и други документи\nЧл. 51.\n Паричните стойности в коригиращите декларации и другите документи се посочват в паричната единица, която е била официална парична единица на Република България в края на периода, за който се подава коригиращата декларация или документ.\nРаздел V\nПлащане и събиране на публични вземания след въвеждането на еврото и възстановяване след въвеждането на еврото на недължимо платени или събрани преди въвеждането на еврото суми по публични задължения\nПлащане на публични вземания след въвеждането на еврото\nЧл. 52. \n(1) След датата на въвеждане на еврото в Република България всички публични вземания към държавата и общините се плащат и събират в евро. В периода на двойно обращение на левове и евро в случаите, в които е допустимо плащане в брой на публични задължения, плащанията в брой могат да се извършват и в левове.\n(2) Превалутирането на вземанията по ал. 1 в евро се извършва съгласно правилата за превалутиране по чл. 12 и за закръгляване по чл. 13.\nВъзстановяване на недължимо платени или събрани преди въвеждането на еврото суми за публични вземания\nЧл. 53.\n След датата на въвеждане на еврото в Република България възстановяване/прихващане на недължимо платени или събрани преди въвеждането на еврото суми за публични вземания се извършва в евро, като превалутирането се извършва съгласно правилата за превалутиране по чл. 12 и за закръгляване по чл. 13.\nРаздел VI\nОфициална статистика\nОфициална статистика\nЧл. 54. \n(1) Националният статистически институт, Българската народна банка и органите на статистиката превалутират в евро публикуваната в левове статистическа информация за периодите преди въвеждане на еврото в съответствие с правилата за превалутиране по чл. 12 и за закръгляване по чл. 13.\n(2) Органите по ал. 1 в рамките на своята компетентност определят периодите назад преди датата на въвеждане на еврото в Република България, за които се превалутира статистическа информация от левове в евро.\nГлава пета\nКОНТРОЛ, ПРИНУДИТЕЛНИ АДМИНИСТРАТИВНИ МЕРКИ И АДМИНИСТРАТИВНОНАКАЗАТЕЛНА ОТГОВОРНОСТ\nРаздел I\nКонтрол по спазване на закона и сигнали за нарушения\nКонтрол\nЧл. 55. \n(1) Българската народна банка в съответствие с правомощията си осъществява контрол за спазване изискванията на чл. 23, ал. 2 – 3, 5 – 8, чл. 26, ал. 2, 6, 8 – 12, чл. 28, 29, 38 и 44 от поднадзорните \nй\n лица.\n(2) Комисията за финансов надзор и нейните органи в съответствие с правомощията си осъществяват контрол за спазване изискванията на чл. 14, ал. 2, чл. 16, ал. 1, 2 и 4, чл. 21, ал. 1, 3 – 9, чл. 25, ал. 5, чл. 27, ал. 1, чл. 32, ал. 1, 6 – 8 и чл. 34 – 37 от поднадзорните й лица.\n(3) Националната агенция за приходите в съответствие с правомощията си контролира спазването на изискванията на чл. 20 и чл. 25, ал. 5.\n(4) Комисията за защита на потребителите в съответствие с правомощията си контролира спазването на изискванията на чл. 14, ал. 2, чл. 15, чл. 16, чл. 21, ал. 1 – по отношение на поднадзорните на Българската народна банка лица, чл. 21, ал. 2, т. 4, чл. 25, ал. 1 – 4, както и на изискванията на чл. 27, ал. 1.\n(5) Алинеи 3 и 4 не се прилагат спрямо поднадзорните на Комисията за финансов надзор лица.\n(6) Министърът на електронното управление в съответствие с правомощията си контролира спазването на изискванията на чл. 46 и чл. 47, ал. 1.\n(7) При осъществяването на контролните функции по този закон компетентните органи си сътрудничат и могат да извършват съвместни проверки.\nСигнали за нарушения на закона\nЧл. 56. \n(1) Всяко лице има право да подаде сигнал за нарушения по този закон до компетентния орган относно нарушения на изискванията на този закон.\n(2) Всички държавни органи са длъжни да оказват съдействие на компетентния орган и да предоставят при поискване информация.\nРаздел II\nПринудителни административни мерки\nКомпетентни органи\nЧл. 57. \n(1) Когато установи, че поднадзорно на Българската народна банка лице с действие или бездействие наруши чл. 23, ал. 2 – 3, 5 – 8, чл. 26, ал. 2, 6, 8 – 12, чл. 28, 29, 38 и 44, Българската народна банка може да приложи принудителни мерки по чл. 58.\n(2) Когато установи, че поднадзорно на Комисията за финансов надзор лице с действие или бездействие извърши нарушение на чл. 14, ал. 2, чл. 16, ал. 1, 2 и 4, чл. 21, ал. 1, 3 – 9, чл. 25, ал. 5, чл. 27, ал. 1, чл. 32, ал. 1, 6 – 8 и чл. 34 – 37, ресорният заместник-председател на Комисията за финансов надзор, който осъществява надзора върху дейността на съответното поднадзорно лице, може да приложи принудителни мерки по чл. 58.\n(3) Когато установи неспазване на изискванията на този закон във връзка с издадени разплащателни документи, Националната агенция за приходите може да приложи принудителни мерки по чл. 58.\n(4) Когато установи неспазване на чл. 46, ал. 1 и чл. 47, ал. 1 от този закон, министърът на електронното управление може да приложи принудителни мерки по чл. 58.\n(5) Когато установи неспазване на чл. 14, ал. 2, чл. 15, чл. 16, чл. 21, ал. 1 – по отношение на поднадзорните на Българската народна банка лица, чл. 21, ал. 2, т. 4, чл. 25, ал. 1 – 4, както и на изискванията на чл. 27, ал. 1 от този закон, Комисията за защита на потребителите може да приложи принудителни мерки по чл. 58.\nВидове принудителни административни мерки\nЧл. 58. \n(1) В случаите по чл. 57 съответният компетентен орган може да отправи писмено предупреждение до лицето или да го задължи писмено в определен от органа срок да предприеме конкретни мерки, необходими за преустановяване или отстраняване на извършеното нарушение или на вредните последици от него.\n(2) При прилагане на мерките по ал. 1 компетентният орган отчита всички обстоятелства, които са от значение за случая.\n(3) Производството по прилагане на принудителните мерки по ал. 1 започва по инициатива на компетентния орган.\n(4) Принудителните мерки по ал. 1 се прилагат с писмено мотивирано решение на компетентния орган, което се съобщава на заинтересованото лице в 7-дневен срок от постановяването му.\n(5) Индивидуалните административни актове по ал. 4 подлежат на обжалване пред съответния административен съд.\n(6) Решението за прилагане на принудителна административна мярка подлежи на незабавно изпълнение, независимо дали е обжалвано.\n(7) Доколкото в този раздел не са предвидени особени правила, прилагат се съответните разпоредби на Административнопроцесуалния кодекс.\nРаздел III\nАдминистративнонаказателна отговорност\nАдминистративнонаказателна отговорност\nЧл. 59. \n(1) Който извърши или допусне извършване на нарушение на:\n1. член 20, се наказва с глоба в размер от 50 лв. до 200 лв.\n2. член 15, ал. 1, чл. 16, 21, 25, чл. 27, ал. 1 и чл. 32, ал. 7 и 8, се наказва с глоба в размер от 400 лв. до 5000 лв.;\n3. член 46, ал. 1, се наказва с глоба в размер от 500 лв. до 1500 лв.;\n4. член 23, ал. 6, се наказва с глоба в размер от 500 лв. до 3000 лв.;\n5. членове 34 – 37, се наказва с глоба в размер от 1000 лв. до 6000 лв.\n(2) Който извърши нарушение на този закон или на подзаконовите нормативни актове по неговото прилагане извън случаите по ал. 1, се наказва с глоба в размер от 100 лв. до 1000 лв.\n(3) Който не изпълни или допусне неизпълнение на приложена принудителна мярка по:\n1. член 57, ал. 5, се наказва с глоба в размер от 500 лв. до 1500 лв.;\n2. член 57, ал. 2, се наказва с глоба в размер от 500 лв. до 7000 лв.;\n3. член 55, ал. 1, се наказва с глоба в размер от 1 000 лв. до 5000 лв.\n(4) В случай на повторно нарушение виновното лице се наказва с глоба в размер, както следва:\n1. за нарушения по ал. 1, т. 1 се налага глоба в размер от 100 лв. до 400 лв.;\n2. за нарушения по ал. 1, т. 2 се налага глоба в размер от 800 лв. до 10 000 лв.;\n3. за нарушения по ал. 1, т. 3 се налага глоба в размер от 1000 лв. до 3000 лв.;\n4. за нарушения по ал. 1, т. 4 се налага глоба в размер от 1000 лв. до 6000 лв.;\n5. за нарушения по ал. 1, т. 5 се налага глоба в размер от 2000 лв. до 12 000 лв.;\n6. за нарушения по ал. 2 се налага глоба в размер от 200 лв. до 2000 лв.;\n7. за нарушения по ал. 3, т. 1 се налага глоба в размер от 1000 лв. до 3000 лв.;\n8. за нарушения по ал. 3, т. 2 се налага глоба в размер от 1000 лв. до 14 000 лв.;\n9. за нарушения по ал. 3, т. 3 се налага глоба в размер от 2000 лв. до 10 000 лв.\n(5) За нарушения от юридически лица и еднолични търговци по:\n1. алинея 1, т. 1 се налага имуществена санкция в размер от 100 лв. до 400 лв., а при повторно нарушение – от 200 лв. до 800 лв.;\n2. алинея 1, т. 2 се налага имуществена санкция в размер от 600 лв. до 7000 лв., а при повторно нарушение – от 1200 лв. до 14 000 лв.;\n3. алинея 1, т. 3 се налага имуществена санкция в размер от 700 лв. до 3500 лв., а при повторно нарушение – от 1500 лв. до 7000 лв.;\n4. алинея 1, т. 4 се налага имуществена санкция в размер от 700 лв. до 5000 лв., а при повторно нарушение – от 1500 лв. до 10 000 лв.;\n5. алинея 1, т. 5 се налага имуществена санкция в размер от 1500 лв. до 8000 лв., а при повторно нарушение – от 3000 лв. до 16 000 лв.;\n6. алинея 2 се налага имуществена санкция в размер от 150 лв. до 1500 лв., а при повторно нарушение – от 300 лв. до 3000 лв.;\n7. алинея 3, т. 1 се налага имуществена санкция в размер от 1500 лв. до 15 000 лв., а при повторно нарушение – от 3000 лв. до 30 000 лв.;\n8. алинея 3, т. 2 се налага имуществена санкция в размер от 2000 лв. до 20 000 лв., а при повторно нарушение – от 4000 лв. до 40 000 лв.;\n9. алинея 3, т. 3 се налага имуществена санкция в размер от 10 000 лв. до 50 000 лв., а при повторно нарушение – от 20 000 лв. до 100 000 лв.;\n10. член 14, ал. 2, чл. 23, ал. 2, 3, 5, 6 и 8 и чл. 26, ал. 2, 6, 8, 9 – 10 и 12 се налага имуществена санкция в размер от 5000 лв. до 30 000 лв., а при повторно нарушение – от 10 000 лв. до 60 000 лв.;\n11. членове 28, 29 и 44 се налага имуществена санкция в размер от 5000 лв. до 10 000 лв., а при повторно нарушение – от 10 000 лв. до 20 000 лв.\nИздаване и обжалване на наказателни постановления\nЧл. 60. \n(1) Актовете за установяване на административни нарушения по този закон се съставят от длъжностни лица, оправомощени от:\n1. съответния подуправител на Българската народна банка, когато нарушението е извършено от поднадзорно на Българската народна банка лице, с изключение на нарушение на чл. 21;\n2. съответния заместник-председател на Комисията за финансов надзор, когато нарушението е извършено от поднадзорно на Комисията за финансов надзор лице;\n3. изпълнителния директор на Националната агенция за приходите;\n4. министъра на електронното управление;\n5. председателя на Комисията за защита на потребителите.\n(2) Наказателните постановления по ал. 1 се издават от съответния административнонаказващ орган или от оправомощени от него длъжностни лица:\n1. по ал. 1, т. 1 – от съответния подуправител на Българската народна банка;\n2. по ал. 1, т. 2 – от съответния заместник-председател на Комисията за финансов надзор;\n3. по ал. 1, т. 3 – от изпълнителния директор на Националната агенция за приходите;\n4. по ал. 1, т. 4 – от министъра на електронното управление;\n5. по ал. 1, т. 5 – от председателя на Комисията за защита на потребителите.\n(3) Установяването на нарушенията, издаването, обжалването и изпълнението на наказателните постановления се извършват по реда на Закона за административните нарушения и наказания.\n(4) Лице, което в едномесечен срок от влизането в сила на наказателно постановление не плати наложената му глоба или имуществена санкция, дължи лихва в размер на законната лихва за периода от датата, следваща деня на изтичане на едномесечния срок, до датата на плащането.\nДОПЪЛНИТЕЛНИ РАЗПОРЕДБИ\n§ 1. \nПо смисъла на този закон:\n1. „Влог“ е понятие по смисъла на § 1, ал. 1, т. 2 от допълнителните разпоредби на Закона за кредитните институции.\n2. „Двойно обозначаване на цените“ е едновременно обозначаване на цените на стоките и услугите в евро и в левове.\n3. „Електронни пари“ е понятие по смисъла на чл. 34, ал. 1 от Закона за платежните услуги и платежните системи.\n4. „Кредитна институция“ е понятие по смисъла на чл. 2 от Закона за кредитните институции.\n5. „Място на търговия“ е понятие по смисъла на § 1, ал. 1, т. 18 от допълнителните разпоредби на Закона за пазарите на финансови инструменти.\n6. „Oбективни икономически фактори“ са фактори, свързани с производството, обращението и реализацията на стоките и услугите, върху които търговецът не може да влияе.\n7. „Обществени услуги“ е понятие по смисъла на § 1, т. 12 от допълнителните разпоредби на Закона за електронното управление.\n8. „Повторно“ е нарушението, извършено в период от 6 месеца от влизането в сила на наказателното постановление, с което е наложено наказание за същото по вид нарушение.\n9. „Потребител“ е всяко физическо лице, което придобива стоки или ползва услуги, които не са предназначени за извършване на търговска или професионална дейност, и всяко физическо лице, което като страна по договор по този закон действа извън рамките на своята търговска или професионална дейност.\n10. „Правен инструмент“ е понятие по смисъла на чл. 1 от Регламент (EО) № 1103/97 на Съвета от 17 юни 1997 г. относно определени разпоредби, отнасящи се до въвеждането на еврото.\n11. „Превалутиране“ означава промяна на паричната единица, в която е определена сума или стойност, от левове в евро с прилагане на официалния валутен курс и на правилата за закръгляване, установени в този закон.\n12. „Продажна цена“ е крайната цена за бройка или за определено количество стоки или за услуги, включваща данък върху добавената стойност и всички допълнителни данъци и такси.\n13. „Продукт от нефтен произход“ е понятие по смисъла на § 1, т. 1 от допълнителните разпоредби на Закона за административното регулиране на икономическите дейности, свързани с нефт и продукти от нефтен произход.\n14. „Стартов комплект с евромонети“ е комплект от евромонети с национални мотиви на Република България на лицевата страна, който съдържа определено количество евромонети с различна номинална стойност.\n15. „Стока“ е:\nа) всяка движима материална вещ, стоки са и вода, газ и електрическа енергия, когато се предлагат за продажба, опаковани в ограничен обем или в определено количество;\nб) всяка движима материална вещ, която съдържа цифрово съдържание или цифрова услуга или е взаимосвързана с цифрово съдържание или с цифрова услуга по такъв начин, че липсата на цифровото съдържание или цифровата услуга би попречила на стоката да изпълнява своите функции („стока, съдържаща цифрови елементи“).\n16. „Терминално устройство АТМ“ (Automated Teller Machine) е устройство за теглене и/или внасяне на пари в брой, плащане на услуги, извършване на преводи между платежни сметки и на справочни и други платежни и неплатежни операции.\n17. „Търговец“ е понятие по смисъла на чл. 1 от Търговския закон.\n18. „Услуга“ е всяка материална или интелектуална дейност, която се извършва по независим начин, предназначена е за друго лице и не е с основен предмет прехвърляне владение на вещ.\n19. „Финансов инструмент“ е понятие по смисъла на чл. 4 от Закона за пазарите на финансови инструменти.\n20. „Финансова услуга“ е понятие по смисъла на § 1, т. 10 от допълнителните разпоредби на Закона за дейностите по предоставяне на услуги.\n21. „Цена за единица мярка“ е крайната цена, включваща данък върху добавената стойност и всички допълнителни данъци и такси за единица мярка от предлаганата стока. Единицата мярка е: за стоки, търгувани в зависимост от обема им – 1 литър или 1 кубически метър; за стоки, търгувани според теглото им – 1 килограм; за стоки, търгувани на дължина – 1 метър; за стоки, търгувани на площ – 1 квадратен метър.\n§ 2. \nВъзпроизвеждането на пряко приложими разпоредби от правото на Европейския съюз в този закон е само декларативно и е въведено с цел съгласуваност и разбираемост за лицата, за които се отнасят.\nПРЕХОДНИ И ЗАКЛЮЧИТЕЛНИ РАЗПОРЕДБИ\n§ 3. \n(1) В срок до два месеца от влизането в сила на този закон министърът на финансите привежда наредбата по чл. 118, ал. 4 от Закона за данък върху добавената стойност в съответствие със закона, като определя:\n1. условията и начина за регистрирането и отчитането на продажбите и/или сторно операциите на стоки и услуги чрез издаване на фискален/системен бон или друг документ, регистриращ плащането, в евро;\n2. условията и начина на обявяване на крайната сума в издавания фискален/системен бон в левове и в евро в периода на двойно обозначаване на цените на стоките и услугите;\n3. функционалните и техническите изисквания към фискалните устройства и интегрираните автоматизирани системи за управление на търговската дейност във връзка с въвеждане на еврото;\n4. подаването на данни към Националната агенция за приходите;\n5. всички други промени, произтичащи от и във връзка с изпълнението на този закон.\n(2) В наредбата се определят и сроковете, в които задължените лица, производителите/вносителите на фискални устройства и интегрирани автоматизирани системи за управление на търговската дейност, производители/разпространители на софтуер за управление на продажбите в търговските обекти, трябва да приведат дейността си в съответствие с изискванията по ал. 1.\n§ 4. \nВ срок от три работни дни преди датата на въвеждане на еврото в Република България всички сделки и операции с безналични финансови инструменти се преустановяват. Сделките и операциите се възобновяват в първия работен ден след въвеждане на еврото. Всички системи за сетълмент осигуряват възможност за сключване на сделки в евро от тази дата.\n§ 5. \n(1) Действащите нормативни актове, които уреждат задължения за плащане на такси, санкции, глоби и други публични задължения към държавата и общините в български левове, продължават да се прилагат в съответствие с предвидените в този закон правила за превалутиране.\n(2) Когато паричната сума в левове е посочена в закон или в подзаконов нормативен акт като резултат от въвеждане в българското законодателство на правен акт на Европейския съюз, в който изрично е посочена съответна сума в евро, при изменение на закона, съответно на подзаконовия нормативен акт, се посочва сумата в евро от правния акт на Европейския съюз.\n§ 6. \n(1) Държавните органи и органите на местното самоуправление приемат в 6-месечен срок от влизането в сила на този закон:\n1. подзаконови нормативни актове по прилагането на този закон;\n2. изменения и допълнения в подзаконови нормативни актове, необходими за изпълнението на този закон във връзка с въвеждане на еврото като парична единица на Република България.\n(2) Измененията и допълненията в актовете по ал. 1, т. 2 влизат в сила от датата на въвеждане на еврото в Република България.\n§ 7. \nБългарската народна банка обнародва в „Държавен вестник“ наредбите по чл. 23, ал. 9 и чл. 26, ал. 14 и 15 в срок до три месеца от датата на приемане на Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз.\n§ 8. \n(1) Издадените и изпратени до органите по чл. 5, ал. 1 от Закона за сделките с компенсаторни инструменти преди въвеждането на еврото в Република България удостоверителни документи за притежаване на компенсаторни инструменти, в които е посочена левова равностойност, се използват за неограничен срок след въвеждането на еврото в Република България и се предоставят на притежателите им по реда на чл. 7 от Закона за сделките с компенсаторни инструменти.\n(2) Централният депозитар по искане на притежател, направено чрез банка или инвестиционен посредник – член на депозитаря, заменя безплатно удостоверителните документи за притежаване на компенсаторни инструменти с посочена стойност в левове с нови, в които стойността на компенсаторните записи е посочена в евро. Удостоверителните документи се предоставят на притежателя им чрез лицето, посредством което е направено искането.\n§ 9. \nВ Закона за деноминация на лева (обн., ДВ, бр. 20 от  1999 г.; изм., бр. 30 и 65 от 1999 г.) чл. 4 се отменя.\n§ 10. \nВ Търговския закон (обн., ДВ, бр. 48 от 1991 г.; изм., бр. 25 от 1992 г., бр. 61 и 103 от 1993 г., бр. 63 от 1994 г., бр. 63 от 1995 г., бр. 42, 59, 83, 86 и 104 от 1996 г., бр. 58, 100 и 124 от 1997 г., бр. 21, 39, 52 и 70 от 1998 г., бр. 33, 42, 64, 81, 90, 103 и 114 от 1999 г., бр. 84 от 2000 г., бр. 28, 61 и 96 от 2002 г., бр. 19, 31 и 58 от 2003 г., бр. 31, 39, 42, 43, 66, 103 и 105 от 2005 г., бр. 38, 59, 80 и 105 от 2006 г., бр. 59, 92 и 104 от 2007 г., бр. 50, 67, 70, 100 и 108 от 2008 г., бр. 12, 23, 32, 47 и 82 от 2009 г., бр. 41 и 101 от 2010 г., бр. 14, 18 и 34 от 2011 г., бр. 53 и 60 от 2012 г., бр. 15 и 20 от 2013 г., бр. 27 от 2014 г., бр. 22 и 95 от 2015 г., бр. 13 и 105 от 2016 г., бр. 62 и 102 от 2017 г., бр. 15, 27 и 88 от 2018 г., бр. 28, 33 и 83 от 2019 г., бр. 64 и 104 от 2020 г., бр. 25 от 2022 г, бр. 66 от 2023 г. и бр. 35 и 41 от 2024 г.) се правят следните изменения:\n1. В чл. 117 ал. 1 се изменя така:\n„(1) Капиталът на дружеството с ограничена отговорност не може да бъде по-малък от 1 евро. Той се състои от дяловете на съдружниците, които не могат да бъдат по-малки от един евроцент.“\n2. В чл. 161 ал. 1 и 2 се изменят така:\n„(1) Капиталът и стойността на акциите се определят в евро, съответно в евроцентове.\n(2) Минималната стойност на капитала на акционерното дружество е 25 000 евро.“\n3. Член 162 се изменя така:\n„Номинална стойност на акцията \nЧл. 162. Минималната номинална стойност на една акция е един евроцент.“\n4. В чл. 260д, ал. 2 думите „една стотинка“ се заменят с „един евроцент“.\n5. В чл. 309а, ал. 1 думите „80 лева“ се заменят с „40 евро“.\n6. В чл. 766, ал. 3 думите „български левове“ се заменят с „евро“.\n7. В § 2 от допълнителните разпоредби думите „български левове“ се заменят с „евро“.\n§ 11. \nВ Закона за дейността на колективните инвестиционни схеми и на други предприятия за колективно инвестиране (обн., ДВ, бр. 77 от 2011 г.; изм., бр. 21 от 2012 г., бр. 109 от 2013 г., бр. 27 от 2014 г., бр. 22 и 34 от 2015 г., бр. 42, 76 и 95 от 2016 г., бр. 62, 95 и 103 от 2017 г., бр. 15, 20, 24, 27 и 77 от 2018 г., бр. 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г. и бр. 65, 84, 85 и 106 от 2023 г.) се правят следните изменения:\n1. В чл. 7, ал. 1, 2 и 6 думите „500 000 лв.“ се заменят с „300 000 евро“.\n2. В чл. 9, ал. 1 навсякъде думите „500 000 лв.“ се заменят с „250 000 евро“.\n3. В чл. 35, ал. 2, т. 2 думите „1 500 000 лв.“ се заменят със „750 000 евро“.\n4. В чл. 38, ал. 1, т. 9, буква „г“, подбуква „бб“ думите „левовата равностойност на“ се заличават.\n5. В чл. 90, ал. 1 и 3 навсякъде думите „левовата равностойност на“ се заличават.\n6. В чл. 93, ал. 8, т. 4 думите „1 500 000 лв.“ се заменят със „750 000 евро“.\n7. В чл. 108, ал. 6 думите „30 000 лв.“ се заменят с „15 000 евро“.\n8. В чл. 174:\nа) в ал. 1 думите „250 000 лв.“ се заменят със „125 000 евро“;\nб) в ал. 2 думите „100 000 лв.“ се заменят с „50 000 евро“;\nв) в ал. 3 думите „250 000 лв.“ се заменят със „125 000 евро“;\nг) в ал. 4 думите „100 000 лв.“ се заменят с „50 000 евро“.\n9. В чл. 197, ал. 1, т. 1 и 2, чл. 199, ал. 1 – 3 и чл. 234, ал. 10, т. 2 и 3 навсякъде думите „левовата равностойност на“ се заличават.\n§ 12. \nВ Закона за пазарите на финансови инструменти (обн., ДВ, бр. 15 от 2018 г.; попр., бр. 16 от 2018 г.; изм., бр. 24 и 98 от 2018 г., бр. 17, 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г. и бр. 8, 65, 66, 84 и 85 от 2023 г.) се правят следните изменения: \n1. В чл. 9б, ал. 1, в текста преди т. 1 думите „левовата равностойност на“ се заличават.\n2. В чл. 10:\nа) в ал. 1 навсякъде и в ал. 2 и 3 думите „левовата равностойност на“ се заличават;\nб) в ал. 6 думите „1 000 000 лв.“ се заменят с „500 000 евро“.\n3. В чл. 13, ал. 3, т. 4 думите „1 500 000 лв.“ се заменят със „750 000 евро“.\n4. В чл. 49, ал. 9, т. 2 думата „левове“ и запетаята след нея се заличават.\n5. В чл. 61а, ал. 1 и чл. 70а, ал. 1, т. 3 думите „левовата равностойност на“ се заличават.\n6. В чл. 156, ал. 1 думите „5 000 000 лв.“ се заменят с „2 500 000 евро“.\n7. В § 1 от допълнителните разпоредби, в ал. 1, т. 12 думите „или от левовата равностойност на посочената сума“ се заличават.\n8. В приложението към § 1, ал. 1, т. 10 навсякъде думите „левовата равностойност на“ се заличават.\n§ 13.\n В Закона за публичното предлагане на ценни книжа (обн., ДВ, бр. 114 от 1999 г.; изм., бр. 63 и 92 от 2000 г., бр. 28, 61, 93 и 101 от 2002 г., бр. 8, 31, 67 и 71 от 2003 г., бр. 37 от 2004 г., бр. 19, 31, 39, 103 и 105 от 2005 г., бр. 30, 33, 34, 59, 63, 80, 84, 86 и 105 от 2006 г., бр. 25, 52, 53 и 109 от 2007 г., бр. 67 и 69 от 2008 г., бр. 23, 24, 42 и 93 от 2009 г., бр. 43 и 101 от 2010 г., бр. 57 и 77 от 2011 г., бр. 21 от 2012 г., бр. 34, 61, 62, 95 и 102 от 2015 г., бр. 33, 42, 62 и 76 от 2016 г., бр. 62, 91 и 95 от 2017 г., бр. 7, 15, 20, 24 и 77 от 2018 г., бр. 17, 83, 94 и 102 от 2019 г., бр. 26, 28 и 64 от 2020 г., бр. 12 и 21 от 2021 г., бр. 16, 25 и 51 от 2022 г. и бр. 8, 65 и 84 от 2023 г.) се правят следните изменения:\n1. В чл. 77г, ал. 1 думите „40 000 лв.“ се заменят с „20 000 евро“.\n2. В чл. 77н, ал. 13 думите „100 лв.“ се заменят с „50 евро“.\n3. В чл. 77у, ал. 2 думата „левовата“ се заменя с „евровата“.\n4. В чл. 89в, ал. 1 и чл. 89г, ал. 1 думите „левовата равностойност на“ се заличават.\n5. В чл. 100г, ал. 2, т. 2 думите „1 500 000 лв.“ се заменят със „750 000 евро“.\n6. В чл. 100к, ал. 2, т. 1, буква „а“ думите „левовата равностойност на“ се заличават.\n7. В чл. 100р:\nа) в ал. 1 т. 2 се изменя така:\n„2. емитенти, които издават единствено дългови ценни книжа, допуснати до търговия на регулиран пазар, с номинална стойност, не по-малка от 100 000 евро, или в случаите на дългови ценни книжа, деноминирани във валута, различна от евро, с номинална стойност към датата на издаването им, не по-малка от равностойността на 100 000 евро.“;\nб) в ал. 2, т. 1 думите „левовата равностойност на“ се заличават;\nв) в ал. 3 думите „левовата равностойност“ се заменят с „равностойността“.\n8. В чл. 100ф:\nа) в ал. 5 думите „левовата равностойност на 100 000 евро или“ се заменят със „100 000 евро или“ и думите „левовата равностойност на 100 000 евро към“ се заменят с „равностойността на 100 000 евро към“;\nб) в ал. 6 думите „левовата равностойност на 50 000 евро или“ се заменят с „50 000 евро или“ и думите „от левовата равностойност на 50 000 евро“ се заменят с „от равностойността на 50 000 евро“.\n9. В чл. 100ц, ал. 4 и 5 думите „левовата равностойност на“ се заличават.\n10. В чл. 116в, ал. 3 думата „левове“ се заменя с „евро“.\n11. В чл. 119, ал. 1, т. 1, буква „б“ думите „500 000 лв.“ се заменят с „250 000 евро“.\n§ 14.\n В Закона за дружествата със специална инвестиционна цел и за дружествата за секюритизация (обн., ДВ, бр. 21 от 2021 г.; изм., бр. 25 и 51 от 2022 г.) се правят следните изменения:\n1. В чл. 7, ал. 1 думите „500 000 лв.“ се заменят с „250 000 евро“.\n2. В чл. 22, ал. 7 думите „20 000 лв.“ се заменят с „10 000 евро“.\n3. В чл. 42, ал. 1 думите „50 000 лв.“ се заменят с „25 000 евро“.\n4. В чл. 45 думите „500 000 лв.“ се заменят с „250 000 евро“.\n§ 15.\n В Кодекса за застраховането (обн., ДВ, бр. 102 от 2015 г.; изм., бр. 62, 95 и 103 от 2016 г., бр. 8, 62, 63, 85, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 17, 42 и 83 от 2019 г., бр. 26, 28 и 64 от 2020 г., бр. 21 от 2021 г., бр. 16 и 25 от 2022 г. и бр. 66, 68, 80, 84 и 85 от 2023 г.) се правят следните изменения:\n1. В чл. 16, т. 1 – 3 и 5 и чл. 192, ал. 2, т. 1 – 4 навсякъде думите „левовата равностойност на“ се заличават.\n2. В чл. 198, ал. 3 думите „български левове“ се заменят с „евро“.\n3. В чл. 206:\nа) в ал. 3 думите „български левове или от валутата на една от държавите членки“ се заменят с „евро или от друга валута на държава членка“;\nб) в ал. 5 думите „в български левове, в евро или“ се заличават.\n4. В чл. 210:\nа) в т. 1 думите „четири милиона и шестстотин хиляди лева“ се заменят с „два милиона и триста хиляди евро“;\nб) в т. 2 думите „седем милиона лева“ се заменят с „три милиона и петстотин хиляди евро“.\n5. В чл. 295, ал. 1, т. 2 навсякъде думите „левовата равностойност на“ се заличават.\n6. В чл. 492:\nа) в т. 1 думите „10 420 000 лв.“ се заменят с „6 450 000 евро“;\nб) в т. 2 думите „2 100 000 лв.“ се заменят с „1 300 000 евро“.\n7. В чл. 499, ал. 3 думите „български левове“ се заменят с „евро“.\n8. В чл. 565, ал. 2, т. 2 думите „196 000 лв.“ се заменят със „100 000 евро“.\n9. В чл. 568, ал. 5 думите „левовата равностойност“ се заменят с „равностойността в евро“.\n10. В § 1 от допълнителните разпоредби, в т. 32, буква „в“, подбукви „аа“ и „бб“ думите „левовата равностойност на“ се заличават.\n§ 16.\n В Кодекса за социално осигуряване (обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г. и бр. 2, 16 и 27 от 2024 г.) се правят следните изменения:\n1. В чл. 121в, ал. 2, 6 и 10 думите „7,5 млн. лв.“ се заменят с „3,750 млн. евро“.\n2. В чл. 123л, ал. 2 думите „500 000 лв.“ се заменят с „250 000 евро“.\n3. В чл. 129:\nа) в ал. 3 думата „левове“ се заменя с „евро“;\nб) в ал. 10 думите „1 лв.“ се заменят с „0,50 евро“.\n4. В чл. 178, ал. 17 думите „лев и“ се заличават.\n5. В чл. 178а, ал. 12 думите „лев и“ се заличават.\n6. В чл. 179а, ал. 3 думите „1 500 000 лв.“ се заменят със „750 000 евро“.\n7. В чл. 192а:\nа) в ал. 9 думите „един лев“ се заменят с „петдесет евроцента“;\nб) в ал. 10 думата „левове“ се заменя с „евро“.\n8. В чл. 202 думите „10 лв.“ се заменят с „5 евро“.\n9. В чл. 234:\nа) в ал. 3 думата „левове“ се заменя с „евро“;\nб) в ал. 10 думите „един лев“ се заменят с „петдесет евроцента“.\n10. В чл. 234а:\nа) в ал. 8 думата „левове“ се заменя с „евро“;\nб) в ал. 10 думите „един лев“ се заменят с „петдесет евроцента“.\n11. В чл. 251, ал. 14 думите „лев и“ се заличават.\n12. В чл. 256, ал. 1, т. 1 думите „10 лв.“ се заменят с „5 евро“.\n13. В чл. 258, ал. 2 думите „20 лв.“ се заменят с „10 евро“.\n14. В чл. 313, т. 1 думите „10 лв.“ се заменят с „5 евро“.\n15. В чл. 315, ал. 2 думите „20 лв.“ се заменят с „10 евро“.\n§ 17.\n В Закона за общинския дълг (обн., ДВ, бр. 34 от 2005 г.; изм., бр. 105 от 2005 г., бр. 30 и 37 от 2006 г., бр. 80 от 2007 г., бр. 93 и 110 от 2008 г., бр. 99 от 2010 г., бр. 35, 93 и 99 от 2011 г., бр. 45 от 2012 г., бр. 15 от 2013 г., бр. 61 от 2015 г., бр. 43 и 98 от 2016 г., бр. 96 и 99 от 2017 г. и бр. 66 от 2023 г.) в чл. 8, ал. 1 и 2 думата „левове“ се заменя с „евро“.\n§ 18.\n В Закона за държавния дълг (обн., ДВ, бр. 93 от 2002 г.; изм., бр. 34 от 2005 г., бр. 52 от 2007 г., бр. 23 от 2009 г., бр. 101 от 2010 г., бр. 99 от 2011 г., бр. 103 от 2012 г., бр. 15 от 2013 г., бр. 50 от 2015 г., бр. 43 и 98 от 2016 г., бр. 91 от 2017 г., бр. 20 и 86 от 2018 г. и бр. 51 от 2022 г.) се правят следните изменения:\n1. В чл. 3 думата „левове“ се заменя с „евро“.\n2. В чл. 6 думата „левове“ се заменя с „евро“.\n§ 19.\n В Закона за защита на потребителите (обн., ДВ, бр. 99 от 2005 г.; изм., бр. 30, 51, 53, 59, 105 и 108 от 2006 г., бр. 31, 41, 59 и 64 от 2007 г., бр. 36 и 102 от 2008 г., бр. 23, 42 и 82 от 2009 г., бр. 15, 18 и 97 от 2010 г., бр. 18 от 2011 г., бр. 38 и 56 от 2012 г., бр. 15, 27 и 30 от 2013 г., бр. 61 от 2014 г., бр. 14, 57, 60 и 102 от 2015 г., бр. 59 и 74 от 2016 г., бр. 8, 58 и 103 от 2017 г., бр. 7, 20 и 37 от 2018 г., бр. 17, 45 и 100 от 2019 г., бр. 13 и 52 от 2020 г., бр. 20 и 23 от 2021 г., бр. 20 от 2022 г. и бр. 84 и 102 от 2023 г.) се правят следните изменения:\n1. В чл. 19, ал. 1 думите „в левове“ се заменят с „в евро“.\n2. В чл. 27, ал. 1 думите „в левове“ се заменят с „в евро“.\n3. В чл. 131, ал. 1, т. 2 думите „1000 лв.“ се заменят с „500 евро“.\n4. В чл. 203, ал. 4 думите „3 920 000 лв.“ се заменят с „2 000 000 евро.“\n§ 20.\n В Закона за потребителския кредит (обн., ДВ, бр. 18 от 2010 г.; изм., бр. 58 от 2010 г., бр. 91 от 2012 г., бр. 30 от 2013 г., бр. 35 и 61 от 2014 г., бр. 14 и 57 от 2015 г., бр. 59 от 2016 г., бр. 20 и 51 от 2018 г., бр. 17 от 2019 г., бр. 104 от 2020 г. и бр. 41 от 2024 г.) се правят следните изменения:\n1. В чл. 3, ал. 4 думите „147 000 лв.“ се заменят със „75 000 евро“.\n2. В чл. 4, ал. 1, т. 1 думите „147 000 лв.“ се заменят със „75 000 евро“.\n3. В чл. 19, ал. 4 думите „задължения в левове и във валута“ се заменят със „задължения в евро и във валута“.\n4. В чл. 29а думите „400 лв.“ се заменят с „200 евро“.\n5. В приложение № 1 към чл. 19, ал. 2, в т. 3, буква „к“ думите „3000 лв.“ се заменят с „1500 евро.“\n§ 21.\n В Закона за обезщетяване на собственици на одържавени имоти (обн., ДВ, бр. 107 от 1997 г.; Решение № 4 на Конституционния съд от 1998 г. – бр. 30 от 1998 г.; изм., бр. 45, 88 и 135 от 1998 г., бр. 12 от 1999 г., бр. 9, 10 и 99 от 2000 г., бр. 25 от 2001 г., бр. 28, 45 и 47 от 2002 г., бр. 112 от 2003 г., бр. 101 от 2004 г., бр. 24 от 2006 г., бр. 59 от 2007 г., бр. 77 от 2010 г., бр. 61 от 2015 г. и бр. 77 от 2018 г.) в чл. 4 се правят следните изменения и допълнения:\n1. В ал. 3:\nа) в т. 2 думите „днешни лева“ се заменят с „днешна стойност“;\nб) създава се т. 4:\n„4. получената стойност в лева се превалутира и закръглява в евро съгласно правилата, предвидени в чл. 12 и 13 от Закона за въвеждане на еврото в Република България.“\n2. В ал. 5 изречение първо се заличава, а в изречение второ след думата „получи“ се добавя „компенсаторни“ и думите „сто лева“ се заменят с „едно евро“.\n§ 22.\n В Закона за възстановяване собствеността върху одържавени недвижими имоти (обн., ДВ, бр. 15 от 1992 г.; изм., бр. 28 от 1992 г., бр. 20 и 40 от 1995 г.; Решение № 9 на Конституционния съд от 1995 г. – бр. 66 от 1995 г.; изм., бр. 87 от 1995 г.; Решение № 20 на Конституционния съд от 1995 г. – бр. 94 от 1995 г.; изм., бр. 51 от 1996 г.; Решение № 11 на Конституционния съд от 1996 г. – бр. 61 от 1996 г.; попр. с Решение № 16 на Конституционния съд от 1996 г. – бр. 87 от 1996 г.; изм., бр. 107 от 1997 г.; Решение № 4 на Конституционния съд от 1998 г. – бр. 30 от 1998 г.; изм., бр. 45 от 1998 г., бр. 9 от 2000 г., бр. 30 и 53 от 2006 г. и бр. 61 от 2015 г.) в чл. 7 се правят следните допълнения:\n1. В ал. 2 след думата „стойност“ се поставя запетая и се добавя „превалутирана в евро“.\n2. В ал. 3 след думата „номинал“ се поставя запетая и се добавя „превалутиран в евро“.\n§ 23.\n В Закона за кредитите за недвижими имоти на потребители (обн., ДВ, бр. 59 от 2016 г.; изм., бр. 97 от 2016 г., бр. 103 от 2017 г., бр. 20 и 51 от 2018 г., бр. 17 от 2019 г., бр. 65 и 85 от 2023 г. и бр. 41 от 2024 г.) се правят следните изменения:\n1. В чл. 5, ал. 2, т. 7 думите „изискването не се прилага за кредити, предлагани в евро на потребител, чийто доход е в левове, и за кредити, предлагани в левове на потребител, чийто доход е в евро“ се заличават.\n2. В чл. 11, ал. 3, т. 10 думите „изискването не се прилага за кредити, предлагани в евро на потребител, чийто доход е в левове, и за кредити, предлагани в левове на потребител, чийто доход е в евро“ се заличават.\n3. В чл. 29, ал. 9 думите „в левове и чуждестранна валута“ се заличават. \n4. В приложение № 1 към чл. 29, ал. 2, в т. 3, буква „е“ думите „340 000 лв.“ се заменят със „170 000 евро“ и думите „3000 лв.“ се заменят с „1500 евро“.\n§ 24.\n В Закона за гарантиране на влоговете в банките (обн., ДВ, бр. 62 от 2015 г.; изм., бр. 96 и 102 от 2015 г., бр. 103 от 2017 г., бр. 7, 15, 20 и 27 от 2018 г., бр. 17 и 37 от 2019 г., бр. 12 и 19 от 2021 г., бр. 16 от 2022 г. и бр. 84 от 2023 г.) се правят следните изменения:\n1. В чл. 8 думата „левове“ се заменя с „евро“.\n2. В чл. 9, ал. 1 думите „196 000 лв.“ се заменят със „100 000 евро“.\n3. В чл. 10, ал. 1 думите „250 000 лв.“ се заменят със „125 000 евро“.\n4. В чл. 12, ал. 1 думите „левовата си равностойност“ се заменят с „равностойността си в евро“.\n5. В чл. 14, ал. 3 думата „левове“ се заменя с „евро“. \n6. В чл. 20, ал. 8 думите „20 лв.“ се заменят с „10 евро“.\n§ 25.\n В Закона за банковата несъстоятелност (обн., ДВ, бр. 92 от 2002 г.; изм., бр. 67 от 2003 г., бр. 36 от 2004 г., бр. 31 и 105 от 2005 г., бр. 30, 34, 59 и 80 от 2006 г., бр. 53 и 59 от 2007 г., бр. 67 от 2008 г., бр. 105 от 2011 г., бр. 98 от 2014 г., бр. 22, 41, 50, 61, 62 и 94 от 2015 г., бр. 33 и 95 от 2016 г., бр. 20, 91 и 103 от 2017 г., бр. 22 от 2018 г., бр. 33 и 83 от 2019 г., бр. 12 от 2021 г.; Решение № 8 на Конституционния съд от 2021 г. – бр. 48 от 2021 г.; изм., бр. 25 от 2022 г.) се правят следните изменения:\n1. В чл. 17, ал. 2 думата „левове“ се заменя с „евро“.\n2. В чл. 31, ал. 1, т. 16 думата „левове“ се заменя с „евро“.\n3. В чл. 39, ал. 1, т. 7 думите „10 000 лв.“ се заменят с „5000 евро“.\n4. В чл. 62а, ал. 1 и 2 думите „30 000 лв.“ се заменят с „15 000 евро“.\n5. В чл. 72, ал. 2 думата „левове“ се заменя с „евро“.\n6. В чл. 74, ал. 2 думите „1000 лв.“ се заменят с „500 евро“ и думите „2000 лв.“ се заменят с „1000 евро“.\n7. В чл. 80, ал. 2 думите „2000 лв.“ се заменят с „1000 евро“.\n8. В чл. 83, ал. 7 думите „20 000 лв.“ се заменят с „10 000 евро“.\n§ 26.\n В Закона за туризма (обн., ДВ., бр. 30 от 2013 г.; изм., бр. 68 и 109 от 2013 г., бр. 40 от 2014 г., бр. 9, 14 и 79 от 2015 г., бр. 20, 43, 59 и 75 от 2016 г., бр. 58, 85 и 96 от 2017 г., бр. 37, 77 и 86 от 2018 г., бр. 17, 60 и 100 от 2019 г., бр. 13, 17, 21 и 60 от 2020 г., бр. 21 от 2021 г., бр. 102 от 2022 г., бр. 56, 80, 102 и 106 от 2023 г. и бр. 41 от 2024 г.) се правят следните изменения:\n1. В чл. 82, ал. 1, т. 3 думите „български левове“ се заменят с „евро“.\n2. В чл. 115, т. 3 думата „левове“ се заменя с „евро“.\n§ 27.\n В Закона за Държавна агенция „Национална сигурност“ (обн., ДВ, бр. 109 от 2007 г.; изм., бр. 69 и 94 от 2008 г., бр. 22, 35, 42, 82 и 93 от 2009 г., бр. 16, 80 и 97 от 2010 г., бр. 9 и 100 от 2011 г., бр. 38 от 2012 г., бр. 15, 30, 52, 65 и 71 от 2013 г., бр. 53 от 2014 г., бр. 14, 24 и 61 от 2015 г., бр. 15, 101, 103 и 105 от 2016 г., бр. 103 от 2017 г., бр. 7, 27, 55, 56 и 88 от 2018 г., бр. 7, 17, 94, 99 от 2019 г., бр. 51 от 2020 г., бр. 67 и 84 от 2023 г. и бр. 18 от 2024 г.) се правят следните изменения:\n1. В чл. 74, ал. 2, т. 2 думите „левовата му равностойност“ се заменят с „равностойността му в евро“.\n2. В чл. 117, ал. 5 думите „левовата му равностойност“ се заменят с „равностойността му в евро“.\n§ 28. \nВ Закона за мерките срещу изпирането на пари (обн., ДВ, бр. 27 от 2018 г.; изм., бр. 94 от 2018 г., бр. 17, 34, 37, 42 и 94 от 2019 г., бр. 18 и 69 от 2020 г., бр. 7, 17 и 21 от 2021 г., бр. 25 и 32 от 2022 г. и бр. 60, 82 и 84 от 2023 г.) се правят следните изменения: \n1. В чл. 11:\nа) в ал. 1 навсякъде думите „левовата равностойност на“ се заличават.\nб) в ал. 2:\nаа) в т. 1 думите „левовата равностойност на 15 000 евро“ се заменят с „петнадесет хиляди евро“;\nбб) в т. 2 думите „левовата равностойност на 5000 евро“ се заменят с „пет хиляди евро“.\n2. В чл. 12, ал. 1 и 2 навсякъде думите „левовата равностойност на“ се заличават.\n3. В чл. 13, ал. 1 думите „левовата равностойност на“ се заличават.\n4. В чл. 24, ал. 1 и 2 навсякъде думите „левовата равностойност на“ се заличават.\n5. В чл. 30, ал. 1, т. 1 думите „2000 лв.“ се заменят с „1000 евро“, а думите „5000 лв.“ се заменят с „2500 евро“. \n6. В чл. 71, ал. 2, т. 2 думата „левове“ се заменя с „евро“.\n7. В чл. 76, ал. 1 думите „30 000 лв.“ се заменят с „15 000 евро“.\n8. В чл. 98, ал. 4 думите „50 000 лв.“ се заменят с „25 000 евро“.\n§ 29.\n В Закона за възстановяване и преструктуриране на кредитни институции и инвестиционни посредници (обн., ДВ, бр. 62 от 2015 г.; изм., бр. 59 от 2016 г., бр. 85, 91 и 97 от 2017 г., бр. 15, 20 и 106 от 2018 г., бр. 37 от 2019 г., бр. 12 от 2021 г., бр. 25 от 2022 г., бр. 8 и 85 от 2023 г. и бр. 13 от 2024 г.) се правят следните изменения:\n1. В чл. 67а думите „левовата равностойност на“ се заличават.\n2. В чл. 68, ал. 3, т. 3 думите „левовата равностойност на“ се заличават.\n3. В чл. 69г, ал. 1 и 3 думите „левовата равностойност на“ се заличават.\n4. В чл. 136, ал. 3, т. 1 думите „лева и“ се заличават.\n5. В чл. 145, ал. 1, т. 1 думите „левовата равностойност на“ се заличават.\n§ 30.\n В Закона за отбраната и въоръжените сили на Република България (обн., ДВ, бр. 35 от 2009 г.; изм., бр. 74, 82, 93 и 99 от 2009 г., бр. 16, 88, 98 и 101 от 2010 г., бр. 23, 48, 99 и 100 от 2011 г., бр. 20, 33 и 38 от 2012 г., бр. 15, 66 и 68 от 2013 г., бр. 1 и 98 от 2014 г., бр. 14, 24, 61, 79 и 88 от 2015 г., бр. 13, 17, 50, 81, 98 и 103 от 2016 г., бр. 58, 85 и 103 от 2017 г., бр. 7, 77 и 98 от 2018 г., бр. 17, 42 и 94 от 2019 г., бр. 38, 69 и 109 от 2020 г., бр. 16, 23 от 2021 г.; попр., бр. 25 от 2021 г.; изм., бр. 15 и 62 от 2022 г., бр. 14 и 84 от 2023 г. и бр. 2, 38 и 39 от 2024 г.) се правят следните изменения:\n1. В чл. 224, ал. 1:\nа) в т. 1 думите „левовата му равностойност“ се заменят с „равностойността му в евро“;\nб) в т. 3 думите „левовата им равностойност“ се заменят с „равностойността им в евро“.\n2. В чл. 240, ал. 5 думите „Левовата равностойност“ се заменят с „Равностойността в евро“.\n3. В чл. 286, ал. 1, т. 1 думите „левовата им равностойност“ се заменят с „равностойността им в евро“.\n§ 31.\n В Закона за резерва на въоръжените сили на Република България (обн., ДВ, бр. 20 от 2012 г.; изм., бр. 15 и 66 от 2013 г., бр. 98 от 2014 г., бр. 14, 79 и 88 от 2015 г., бр. 103 от 2016 г., бр. 103 от 2017 г., бр. 17 от 2019 г., бр. 69 и 109 от 2020 г. и бр. 56 от 2022 г.) се правят следните изменения:\n1. В чл. 13, ал. 2 думите „Левовата равностойност“ се заменят с „Равностойността в евро“.\n2. В чл. 57, ал. 5, т. 1 думите „левовата й равностойност“ се заменят с „равностойността й в евро“.\n§ 32.\n В Закона за административното регулиране на икономическите дейности, свързани с нефт и продукти от нефтен произход (обн., ДВ, бр. 62 от 2018 г.; изм., бр. 13, 17 и 83 от 2019 г., бр. 9, 28, 44 и 51 от 2020 г., бр. 15 от 2021 г., бр. 102 от 2022 г. и бр. 8, 86 и 102 от 2023 г.) в чл. 10, ал. 1 думите „български левове“ се заменят с „евро“.\n§ 33.\n В Закона за малките и средните предприятия (oбн., ДВ, бр. 84 от 1999 г.; изм., бр. 80 и 92 от 2000 г., бр. 42 от 2001 г., бр. 28 от 2002 г., бр. 64 от 2004 г., бр. 34, 59 и 80 от 2006 г., бр. 53 от 2007 г., бр. 43 от 2008 г., бр. 82 от 2009 г., бр. 14 от 2015 г., бр. 17 от 2016 г., бр. 30 от 2018 г., бр. 21 от 2020 г. и бр. 66 от 2023 г.) се правят следните изменения:\n1. В чл. 3:\nа) в ал. 1, т. 2 думите „97 500 000 лв., и/или стойност на активите, която не превишава 84 000 000 лв.“ се заменят с „50 000 000 евро, и/или стойност на активите, която не превишава 43 000 000 евро“;\nб) в ал. 2, т. 2 думите „19 500 000 лв., и/или стойност на активите, която не превишава 19 500 000 лв.“ се заменят с „10 000 000 евро, и/или стойност на активите, която не превишава 10 000 000 евро“;\nв) в ал. 3, т. 2 думите „3 900 000 лв., и/или стойност на активите, която не превишава 3 900 000 лв.“ се заменят с „2 000 000 евро, и/или стойност на активите, която не превишава 2 000 000 евро“.\n2. В чл. 4, ал. 4:\nа) в т. 3 думите „2 400 000 лв.“ се заменят с „1 250 000 евро“;\nб) в т. 6 думите „19 000 000 лв.“ се заменят с „10 000 000 евро“.\n§ 34.\n В Данъчно-осигурителния процесуален кодекс (обн., ДВ, бр. 105 от 2005 г.; изм., бр. 30, 33, 34, 59, 63, 73, 80, 82, 86, 95 и 105 от 2006 г., бр. 46, 52, 53, 57, 59, 108 и 109 от 2007 г., бр. 36, 69 и 98 от 2008 г., бр. 12, 32, 41 и 93 от 2009 г., бр. 15, 94, 98, 100 и 101 от 2010 г., бр. 14, 31, 77 и 99 от 2011 г., бр. 26, 38, 40, 82, 94 и 99 от 2012 г., бр. 52, 98, 106 и 109 от 2013 г., бр. 1 от 2014 г.; Решение № 2 на Конституционния съд от 2014 г. – бр. 14 от 2014 г.; изм., бр. 18, 40, 53 и 105 от 2014 г., бр. 12, 14, 60, 61 и 94 от 2015 г., бр. 13, 42, 58, 62, 97 и 105 от 2016 г., бр. 58, 63, 85, 86, 92 и 103 от 2017 г., бр. 7, 15, 27, 77 и 98 от 2018 г., бр. 17, 64, 83, 96 и 102 от 2019 г., бр. 18, 28, 34, 69, 104 и 105 от 2020 г., бр. 25, 56, 100 и 102 от 2022 г., бр. 8, 66, 80, 84, 102 и 106 от 2023 г. и бр. 36 от 2024 г.) се правят следните изменения:\n1. В чл. 71б, ал. 2, т. 3:\nа) в буква „а“ думите „38 000 000 лв.“ се заменят с „20 000 000 евро“;\nб) в буква „б“ думите „76 000 000 лв.“ се заменят с „40 000 000 евро“.\n2. В чл. 134н, ал. 1, т. 2 думите „или левовата им равностойност“ се заличават.\n3. В чл. 142к, ал. 1 навсякъде думите „левовата равностойност“ се заменят с „равностойността в евро“.\n4. В чл. 142л, ал. 2 навсякъде думите „левовата равностойност“ се заменят с „равностойността в евро“. \n5. В чл. 142м навсякъде думите „левовата равностойност“ се заменят с „равностойността в евро“.\n6. В чл. 142н, ал. 3, т. 1, буква „в“, подбуква „аа“ думите „левовата равностойност“ се заменят с „равностойността в евро“.\n7. В чл. 142п, ал. 5 думите „левовата равностойност“ се заменят с „равностойността в евро“.\n8. В чл. 142р, ал. 3, т. 3 думите „левовата равностойност“ се заменят с „равностойността в евро“.\n9. В чл. 142с, ал. 1, т. 5 навсякъде думата „лева“ се заменя с „евро“.\n10. В чл. 143у, ал. 3 думите „1 466 872 500 лв.“ се заменят със „750 000 000 евро“.\n11. В чл. 143х, ал. 6 думите „1 466 872 500 лв.“ се заменят със „750 000 000 евро“.\n12. В чл. 143ц, ал. 6 думите „български левове“ се заменят с „евро“, а думите „1 466 872 500 лв.“ се заменят със „750 000 000 евро“.\n13. В чл. 143я\n9\n, ал. 4, т. 4 думите „левовата равностойност на“ се заличават.\n14. В чл. 143я\n11\n, ал. 7 думите „левовата равностойност“ се заменят с „равностойността в евро“.\n15. В чл. 162, ал. 3 думата „левове“ се заменя с „евро“.\n16. В чл. 228, ал. 3 думите „левовата равностойност“ се заменят с „равностойността в евро“.\n17. В чл. 269л, ал. 4 думите „български левове“ се заменят с „евро“.\n18. В чл. 269т, ал. 6 думите „равностойността на 1500 евро в български левове“ се заменят с „1500 евро“.\n19. В § 1а от допълнителните разпоредби:\nа) в т. 18, буква „в“, подбуква „гг“ думите „левовата равностойност“ се заменят с „равностойността в евро“;\nб) в т. 21, буква „б“ думите „левовата равностойност“ се заменят с „равностойността в евро“;\nв) в т. 29, изречение второ думите „левовата равностойност“ се заменят с „равностойността в евро“;\nг) в т. 36 навсякъде думите „левовата равностойност“ се заменят с „равностойността в евро“;\nд) в т. 37 навсякъде думите „левовата равностойност“ се заменят с „равностойността в евро“;\nе) в т. 39 навсякъде думите „левовата равностойност“ се заменят с „равностойността в евро“.\n§ 35.\n В Закона за данъците върху доходите на физическите лица (обн., ДВ, бр. 95 от 2006 г.; изм., бр. 52, 64 и 113 от 2007 г., бр. 28, 43 и 106 от 2008 г., бр. 25, 32, 35, 41, 82, 95 и 99 от 2009 г., бр. 16, 49, 94 и 100 от 2010 г., бр. 19, 31, 35, 51 и 99 от 2011 г., бр. 40, 81 и 94 от 2012 г., бр. 23, 66, 100 и 109 от 2013 г., бр. 1, 53, 98, 105 и 107 от 2014 г., бр. 12, 22, 61, 79 и 95 от 2015 г., бр. 32, 74, 75, 97 и 98 от 2016 г., бр. 58, 63 и 97 от 2017 г., бр. 15, 98, 102 и 105 от 2018 г., бр. 24, 79, 96 и 101 от 2019 г., бр. 14, 18, 28, 38, 60 и 104 от 2020 г., бр. 14 от 2021 г., бр. 14, 17, 52, 100 и 102 от 2022 г. и бр. 102 и 106 от 2023 г.) се правят следните изменения:\n1. В чл. 10:\nа) в ал. 3 думите „български левове“ се заменят с „евро“;\nб) в ал. 4 думите „български левове“ се заменят с „евро“.\n2. В чл. 48, ал. 8 думите „всеки пълен лев“ се заменят с „всяко пълно евро“.\n§ 36.\n В Закона за корпоративното подоходно облагане (обн., ДВ, бр. 105 от 2006 г.; изм., бр. 52, 108 и 110 от 2007 г., бр. 69 и 106 от 2008 г., бр. 32, 35 и 95 от 2009 г., бр. 94 от 2010 г., бр. 19, 31, 35, 51, 77 и 99 от 2011 г., бр. 40 и 94 от 2012 г., бр. 15, 16, 23, 68, 91, 100 и 109 от 2013 г., бр. 1, 105 и 107 от 2014 г., бр. 12, 22, 35, 79 и 95 от 2015 г., бр. 32, 74, 75 и 97 от 2016 г., бр. 58, 85, 92, 97 и 103 от 2017 г., бр. 15, 91, 98, 102, 103 и 105 от 2018 г., бр. 24, 64, 96, 101 и 102 от 2019 г., бр. 18, 28, 38, 69, 104, 107 и 110 от 2020 г., бр. 14 и 21 от 2021 г., бр. 8, 14, 17, 25, 51, 99, 100, 102 и 104 от 2022 г., бр. 66, 86, 102, 106 и 108 от 2023 г. и бр. 42 от 2024 г.) се правят следните изменения:\n1. В чл. 43а, ал. 7 думите „левовата равностойност на 3 000 000 евро, определени по официалния валутен курс на лева към еврото“ се заменят с „3 000 000 евро“.\n2. В чл. 188:\nа) в ал. 1 изречение първо се изменя така: „Данъчно облекчение, представляващо минимална помощ, е налице, когато сумата на получените минимални помощи от данъчно задълженото лице през последните три години, включително текущата, независимо от тяхната форма или източник на придобиването им не превишава праг от 200 000 евро, а за данъчно задължено лице, което осъществява автомобилни товарни превози за чужда сметка или срещу възнаграждение – праг от 100 000 евро.“;\nб) в ал. 2 думите „от левова равностойност“ се заличават.\n3. В чл. 189б, ал. 2, т. 5 думите „левовата равностойност на“ се заличават.\n4. В чл. 209, ал. 2, т. 6, буква „г“ думата „левове“ се заменя с „евро“.\n5. В чл. 260а, ал. 2 думите „или левовата им равностойност, определена по официалния валутен курс на лева към еврото“ се заличават.\n6. В чл. 260м, ал. 2, т. 3 думите „или левовата им равностойност, определена по официалния валутен курс на лева към еврото“ се заличават.\n7. В чл. 260ц, ал. 3 и 6 думите „или левовата им равностойност, определена по официалния валутен курс на лева към еврото“ се заличават.\n8. В чл. 260я\n1\n, ал. 1 навсякъде думите „или левовата им равностойност, определена по официалния валутен курс на лева към еврото“ се заличават.\n9. В чл. 260я\n3\n, ал. 4 думите „или левовата им равностойност, определена по официалния валутен курс на лева към еврото“ се заличават.\n10. В чл. 260я\n5\n навсякъде думите „или левовата им равностойност, определена по официалния валутен курс на лева към еврото“ се заличават.\n11. В чл. 260я\n18\n, ал. 3, т. 2 думите „или левовата им равностойност, определена по официалния валутен курс на лева към еврото“ се заличават.\n12. В чл. 260я\n20\n, ал. 1, т. 1 и ал. 7 думите „или левовата им равностойност, определена по официалния валутен курс на лева към еврото“ се заличават.\n13. В § 1 от допълнителните разпоредби в т. 48 думите „левовата равностойност на“ и „определена по официалния валутен курс на лева към еврото“ се заличават.\n§ 37.\n В Закона за данък върху добавената стойност (обн., ДВ, бр. 63 от 2006 г.; изм., бр. 86, 105 и 108 от 2006 г.; Решение № 7 на Конституционния съд от 2007 г. – бр. 37 от 2007 г.; изм., бр. 41, 52, 59, 108 и 113 от 2007 г., бр. 106 от 2008 г., бр. 12, 23, 74 и 95 от 2009 г., бр. 94 и 100 от 2010 г., бр. 19, 77 и 99 от 2011 г., бр. 54, 94 и 103 от 2012 г., бр. 23, 30, 68, 98, 101, 104 и 109 от 2013 г., бр. 1, 105 и 107 от 2014 г., бр. 41, 79, 94 и 95 от 2015 г., бр. 58, 60, 74, 88, 95 и 97 от 2016 г., бр. 85, 92, 96 и 97 от 2017 г., бр. 24, 65 и 98 от 2018 г., бр. 24, 33, 96, 100, 101 и 102 от 2019 г., бр. 14, 18, 52, 55, 71, 104 и 107 от 2020 г., бр. 17 и 111 от 2021 г., бр. 14, 18, 52, 58, 99 и 102 от 2022 г., бр. 66, 106 и 108 от 2023 г. и бр. 42 от 2024 г.) се правят следните изменения и допълнения:\n1. В чл. 14а, ал. 5, т. 2 и 4 думите „левовата равностойност на“ се заличават.\n2. В чл. 26:\nа) в ал. 2 думите „левове и стотинки“ се заменят с „евро и евроцентове“;\nб) в ал. 6 думите „левовата равностойност на тази валута по курса, обявен от Българската народна банка към датата, на която данъкът е станал изискуем. Левовата равностойност на валутата може да бъде определена“ се заменят с „равностойността в евро на тази валута“.\n3. В чл. 57а, ал. 2, т. 2 думите „левовата равностойност на“ се заличават.\n4. В чл. 57б, т. 1, буква „а“ думите „левовата равностойност на“ се заличават. \n5. В чл. 57д, ал. 3 думите „левовата равностойност на“ се заличават.\n6. В чл. 58, ал. 14, т. 2 думите „до левовата равностойност на“ се заменят с „от“.\n7. В чл. 96, ал. 1 думите „166 000 лв.“ се заменят с „84 874 евро“.\n8. В чл. 99, ал. 2 и 3 думите „20 000 лв.“ се заменят с „10 000 евро“.\n9. В чл. 102, ал. 4 думите „166 000 лв.“ се заменят с „84 874 евро“.\n10. В чл. 108, ал. 1, т. 3, буква „а“ думите „20 000 лв.“ се заменят с „10 000 евро“.\n11. В чл. 111, ал. 2, т. 1 и 2 навсякъде думите „25 000 лв.“ се заменят с „12 782 евро“.\n12. В чл. 114:\nа) в ал. 5 думите „български лева“ се заменят с „евро“;\nб) в ал. 7 думите „или тяхната равностойност в левове“ се заличават.\n13. В чл. 118:\nа) в ал. 1а изречение второ се изменя така: „Изречение първо не се прилага, когато:\n1. този закон или наредбата по ал. 4 допускат при доставки или продажби в търговски обект да не се издава фискален или системен бон;\n2. клиентът е заявил издаване на фискалния или системния бон в електронен вид в случаите по ал. 21.“; \nб) в ал. 3 изречение трето се заличава;\nв) алинея 21 се изменя така: \n„(21) Фискалният/системният бон, регистриращ продажбата, може да се генерира в електронен вид и да се предостави на получателя по електронен път, без да се издава хартиен документ, при условия, ред и начин, определени с наредбата по ал. 4 от лица, които:\n1. извършват продажби на стоки или услуги чрез електронен магазин;\n2. са избрали да използват в търговски обект софтуер, включен в списъка по ал. 16;\n3. използват интегрирана автоматизирана система за управление на търговската дейност;\n4. използват електронна система с фискална памет в търговския обект.“;\nг) създават се ал. 22 и 23: \n„(22) В случаите по ал. 21 при поискване от клиент фискалният/системният бон се издава на хартия.\n(23) Допуска се фискалните устройства и интегрираните автоматизирани системи за управление на търговската дейност да имат възможност за посочване на общата сума за плащане в издаваните документи и в друга валута. Изискванията към ФУ/ИАСУТД, както и условията и редът за прилагане на тази разпоредба се определят с наредбата по ал. 4.“\n14. В чл. 126б, ал. 8 и 9 думите „100 000 лв.“ се заменят с „51 130 евро“.\n15. В чл. 151а, ал. 1, т. 1 думите „левовата равностойност на“ се заличават.\n16. В чл. 152, ал. 5 в текста преди т. 1 и в т. 1 и 2 думите „левовата равностойност на“ се заличават.\n17. В чл. 156, ал. 3, т. 2 думите „или левове“ се заличават.\n18. В чл. 157а:\nа) в ал. 1, т. 1 думите „левовата равностойност на“ се заличават;\nб) в ал. 5, т. 3 и ал. 7, т. 3 думите „или левове“ се заличават.\n19. В чл. 157б, ал. 1 думите „левовата равностойност на“ се заличават.\n20. В чл. 166 ал. 4 се изменя така:\n„(4) Получените минимални помощи по ал. 3, т. 6 и 7, независимо от тяхната форма и източник, за периода от три години преди датата на предоставяне на разрешението не трябва да надхвърлят 300 000 евро, независимо от това дали помощта се финансира изцяло, или частично с ресурси на Европейския съюз.“\n21. В преходните и заключителните разпоредби се създава § 15е:\n„§ 15е. Освободена доставка по чл. 46, т. 4 е продажбата на стартови комплекти с евромонети по чл. 23 от Закона за въвеждане на еврото в Република България, извършена по официалния валутен курс. Не е освободена доставка продажбата на стартови комплекти с евромонети, когато стойността им е по-висока от официалния валутен курс по чл. 5 от Закона за въвеждане на еврото в Република България или когато са с нумизматична стойност.“\n§ 38.\n В Закона за акцизите и данъчните складове (обн., ДВ, бр. 91 от 2005 г.; изм., бр. 105 от 2005 г., бр. 30, 34, 63, 80, 81, 105 и 108 от 2006 г., бр. 31, 53, 108 и 109 от 2007 г., бр. 36 и 106 от 2008 г., бр. 6, 24, 44 и 95 от 2009 г., бр. 55 и 94 от 2010 г., бр. 19, 35, 82 и 99 от 2011 г., бр. 29, 54 и 94 от 2012 г., бр. 15, 101 и 109 от 2013 г., бр. 1 и 105 от 2014 г., бр. 30, 92 и 95 от 2015 г., бр. 45, 58, 95 и 97 от 2016 г., бр. 9, 58, 63, 92, 97 и 103 от 2017 г., бр. 24, 62, 65, 98 и 103 от 2018 г., бр. 7, 17, 33, 96 и 100 от 2019 г., бр. 9, 14, 18, 28, 44, 65 и 104 от 2020 г., бр. 77 от 2021 г., бр. 12, 42, 52, 100 и 102 от 2022 г., бр. 8, 54, 66, 82, 86, 96, 102, 105 и 106 от 2023 г. и бр. 11 и 23 от 2024 г.) се правят следните изменения и допълнения:\n1. В чл. 80, ал. 2, чл. 81б, ал. 7, чл. 83, ал. 3, чл. 83г, ал. 2, чл. 83е, ал. 3 и чл. 83к думите „български левове“ се заменят с „евро“.\n2. В преходните и заключителните разпоредби се създава § 6г:\n„§ 6г. От датата на въвеждане на еврото в Република България тютюневите изделия се освобождават за потребление по смисъла на чл. 20, ал. 2 с изписана върху потребителската опаковка или върху бандерола (за пури и пурети) продажна цена в евро.“\n§ 39.\n В Закона за местните данъци и такси (обн., ДВ, бр. 117 от 1997 г.; изм., бр. 71, 83, 105 и 153 от 1998 г., бр. 103 от 1999 г., бр. 34 и 102 от 2000 г., бр. 109 от 2001 г., бр. 28, 45, 56 и 119 от 2002 г., бр. 84 и 112 от 2003 г., бр. 6, 18, 36, 70 и 106 от 2004 г., бр. 87, 94, 100, 103 и 105 от 2005 г., бр. 30, 36 и 105 от 2006 г., бр. 55 и 110 от 2007 г., бр. 70 и 105 от 2008 г., бр. 12, 19, 41 и 95 от 2009 г., бр. 98 от 2010 г., бр. 19, 28, 31, 35 и 39 от 2011 г.; Решение № 5 на Конституционния съд от 2012 г. – бр. 30 от 2012 г.; изм., бр. 53, 54 и 102 от 2012 г., бр. 24, 30, 61 и 101 от 2013 г., бр. 105 от 2014 г., бр. 14, 35, 37, 79 и 95 от 2015 г., бр. 32, 43, 74, 80 и 97 от 2016 г., бр. 88, 92, 96, 97 и 99 от 2017 г., бр. 98 и 108 от 2018 г., бр. 1 и 24 от 2019 г.; Решение № 4 на Конституционния съд от 2019 г. – бр. 32 от 2019 г.; изм., бр. 38, 96, 101 и 102 от 2019 г., бр. 18, 71, 104, 107 и 110 от 2020 г., бр. 14 и 16 от 2021 г., бр. 8, 17 и 104 от 2022 г. и бр. 66, 80 и 106 от 2023 г.) се правят следните изменения:\n1. В чл. 33, ал. 1 в текста преди т. 1 думата „левове“ се заменя с „евро“.\n2. В чл. 46, ал. 1 думата „левове“ се заменя с „евро“.\n3. В чл. 67, ал. 3 думата „левове“ се заменя с „евро“.\n4. В приложение № 2:\nа) в чл. 1 думата „левове“ се заменя с „евро“;\nб) в чл. 4 навсякъде думата „левове“ се заменя с „евро“;\nв) в чл. 13, ал. 1 навсякъде думата „левове“ се заменя с „евро“;\nг) в чл. 19, ал. 1 навсякъде думата „левове“ се заменя с „евро“;\nд) в чл. 22 думата „левове“ се заменя с „евро“;\nе) в чл. 23, ал. 1 навсякъде думата „левове“ се заменя с „евро“.\n§ 40.\n В Закона за хазарта (обн., ДВ, бр. 26 от 2012 г.; изм., бр. 54, 82 и 94 от 2012 г., бр. 68 от 2013 г., бр. 1 и 105 от 2014 г., бр. 61 и 79 от 2015 г., бр. 74 и 98 от 2016 г., бр. 103 от 2017 г., бр. 42 от 2019 г., бр. 14, 69 и 104 от 2020 г., бр. 11 и 14 от 2021 г., бр. 61 от 2022 г., бр. 84, 106 и 108 от 2023 г. и бр. 41 и 42 от 2024 г.) се правят следните изменения:\n1. В чл. 3, ал. 4 думите „в български левове и“ се заличават.\n2. В чл. 4:\nа) в ал. 2 навсякъде думите „левовата равностойност“ се заменят с „равностойността в евро“;\nб) в ал. 4 думите „левовата равностойност“ се заменят с „равностойността в евро“.\n3. В чл. 7, ал. 1, т. 2 думите „левовата равностойност на 10 000 000 евро по официалния валутен курс на лева към еврото“ се заменят с „10 000 000 евро“.\n§ 41.\n В Закона за данък върху застрахователните премии (обн., ДВ, бр. 86 от 2010 г.; изм., бр. 105 от 2014 г., бр. 102 от 2015 г. и бр. 43 от 2016 г.) в чл. 8, ал. 6 думите „левовата равностойност“ се заменят с „равностойността в евро“.\n§ 42. \nВ Закона за ограничаване на плащанията в брой (обн., ДВ, бр. 16 от 2011 г.; изм., бр. 109 от 2013 г., бр. 98 и 107 от 2014 г., бр. 95 от 2015 г., бр. 63 от 2017 г., бр. 31 от 2018 г., бр. 94 от 2019 г. и бр. 66 от 2023 г.) в чл. 3, ал. 2 думите „левовата им равностойност“ се заменят с „равностойността им в евро“, а думите „български левове“ се заменят с „евро“.\n§ 43. \nВ Закона за счетоводството (обн., ДВ, бр. 95 от 2015 г.; изм., бр. 74, 95 и 97 от 2016 г., бр. 85, 92 и 97 от 2017 г., бр. 15, 22 и 98 от 2018 г., бр. 13, 37 и 96 от 2019 г., бр. 26, 28, 104 и 105 от 2020 г., бр. 19 от 2021 г. и бр. 105 от 2023 г.) се правят следните изменения:\n1. В чл. 5, ал. 1 думата „левове“ се заменя с „евро“ и думите „левовата й равностойност“ се заменят с „равностойността й в евро“.\n2. В чл. 19:\nа) в ал. 2 т. 1 и 2 се изменят така:\n„1. балансова стойност на активите – 450 000 евро;\n2. нетни приходи от продажби – 900 000 евро;“\nб) в ал. 3 т. 1 и 2 се изменят така:\n„1. балансова стойност на активите – 5 000 000 евро;\n2. нетни приходи от продажби – 10 000 000 евро;“\nв) в ал. 4 т. 1 и 2 се изменят така:\n„1. балансова стойност на активите – 25 000 000 евро;\n2. нетни приходи от продажби – 50 000 000 евро;“\nг) в ал. 5 т. 1 и 2 се изменят така:\n„1. балансова стойност на активите – 25 000 000 евро;\n2. нетни приходи от продажби – 50 000 000 евро.“\n3. В чл. 21:\nа) в ал. 2 т. 1 и 2 се изменят така:\n„1. балансова стойност на активите – 5 000 000 евро;\n2. нетни приходи от продажби – 10 000 000 евро;“\nб) в ал. 3 т. 1 и 2 се изменят така:\n„1. балансова стойност на активите – 25 000 000 евро;\n2. нетни приходи от продажби – 50 000 000 евро;“\nв) в ал. 4 т. 1 и 2 се изменят така:\n„1. балансова стойност на активите – 25 000 000 евро;\n2. нетни приходи от продажби – 50 000 000 евро.“\n4. В чл. 23 думата „левове“ се заменя с „евро“. \n5. В чл. 53:\nа) в ал. 3 думите „195 600 лв.“ се заменят със „100 000 евро“;\nб) в ал. 4 думите „195 600 лв.“ се заменят със „100 000 евро“.\n6. В чл. 54 в текста преди т. 1 думата „левове“ се заменя с „евро“.\n§ 44.\n В Закона за независимия финансов одит (обн., ДВ, бр. 95 от 2016 г.; изм., бр. 15 от 2018 г., бр. 17 от 2019 г., бр. 18, 28 и 105 от 2020 г., бр. 25 и 52 от 2022 г.) в чл. 23, ал. 1 навсякъде думите „левовата равностойност на“ се заличават.\n§ 45.\n В Кодекса на труда (обн., ДВ, бр. 26 и 27 от 1986 г.; изм., бр. 6 от 1988 г., бр. 21, 30 и 94 от 1990 г., бр. 27, 32 и 104 от 1991 г., бр. 23, 26, 88 и 100 от 1992 г.; Решение № 12 на Конституционния съд от 1995 г. – бр. 69 от 1995 г.; изм., бр. 87 от 1995 г., бр. 2, 12 и 28 от 1996 г., бр. 124 от 1997 г., бр. 22 от 1998 г.; Решение № 11 на Конституционния съд от 1998 г. – бр. 52 от 1998 г.; изм., бр. 56, 83, 108 и 133 от 1998 г., бр. 51, 67 и 110 от 1999 г., бр. 25 от 2001 г., бр. 1, 105 и 120 от 2002 г., бр. 18, 86 и 95 от 2003 г., бр. 52 от 2004 г., бр. 19, 27, 46, 76, 83 и 105 от 2005 г., бр. 24, 30, 48, 57, 68, 75, 102 и 105 от 2006 г., бр. 40, 46, 59, 64 и 104 от 2007 г., бр. 43, 94, 108 и 109 от 2008 г., бр. 35, 41 и 103 от 2009 г., бр. 15, 46, 58 и 77 от 2010 г.; Решение № 12 на Конституционния съд от 2010 г. – бр. 91 от 2010 г.; изм., бр. 100 и 101 от 2010 г., бр. 18, 33, 61 и 82 от 2011 г., бр. 7, 15, 20 и 38 от 2012 г.; Решение № 7 на Конституционния съд от 2012 г. – бр. 49 от 2012 г.; изм., бр. 77 и 82 от 2012 г., бр. 15 и 104 от 2013 г., бр. 1, 27 и 61 от 2014 г., бр. 54, 61, 79 и 98 от 2015 г., бр. 8, 57, 59, 98 и 105 от 2016 г., бр. 85, 86, 96 и 102 от 2017 г., бр. 7, 15, 30, 42, 59, 77, 91 и 92 от 2018 г., бр. 79 от 2019 г., бр. 13, 28, 44, 64, 104, 107 и 109 от 2020 г., бр. 25, 51, 58, 62 и 104 от 2022 г., бр. 11, 14, 66, 84, 85 и 106 от 2023 г. и бр. 27 и 39 от 2024 г.) в чл. 420, ал. 2, т. 2 думите „или тяхната равностойност в левове“ се заличават.\n§ 46.\n В Закона за Министерството на вътрешните работи (обн., ДВ, бр. 53 от 2014 г.; изм., бр. 98 и 107 от 2014 г., бр. 14, 24, 56 и 61 от 2015 г., бр. 81, 97, 98 и 103 от 2016 г., бр. 13 от 2017 г.; Решение № 4 на Конституционния съд от 2017 г. – бр. 26 от 2017 г.; изм., бр. 58, 97 и 103 от 2017 г., бр. 7 и 10 от 2018 г.; Решение № 10 на Конституционния съд от 2018 г. – бр. 48 от 2018 г.; изм., бр. 55 и 77 от 2018 г., бр. 7, 17, 34 и 58 от 2019 г., бр. 60 и 85 от 2020 г., бр. 20 от 2021 г., бр. 22, 56 и 62 от 2022 г., бр. 48, 67 и 84 от 2023 г. и бр. 18, 19 и 33 от 2024 г.) се правят следните изменения:\n1. В чл. 181:\nа) в ал. 1 думите „левовата й равностойност“ се заменят с „равностойността й в евро“;\nб) в ал. 3 думите „левовата й равностойност“ се заменят с „равностойността й в евро“ и думите „левовата им равностойност“ се заменят с „равностойността им в евро“.\n2. В чл. 234, ал. 5 думите „левовата му равностойност“ се заменят с „равностойността му в евро“.\n3. В чл. 247а, ал. 3 думите „левовата равностойност“ се заменят с „равностойността в евро“.\n4. В § 1 от допълнителните разпоредби в т. 29 думите „левова равностойност“ се заменят с „равностойност в евро“.\n§ 47.\n В Закона за защита на личните данни (обн., ДВ, бр. 1 от 2002 г.; изм., бр. 70 и 93 от 2004 г., бр. 43 и 103 от 2005 г., бр. 30 и 91 от 2006 г., бр. 57 от 2007 г., бр. 42 от 2009 г., бр. 94 и 97 от 2010 г., бр. 39, 81 и 105 от 2011 г., бр. 15 от 2013 г., бр. 81 от 2016 г., бр. 85 и 103 от 2017 г., бр. 7 от 2018 г., бр. 17 от 2019 г.; Решение № 8 на Конституционния съд от 2019 г. – бр. 93 от 2019 г.; изм., бр. 11 и 84 от 2023 г.) в чл. 85, ал. 6 думите „и се налагат в тяхната левова равностойност“ се заличават.\n§ 48.\n В Закона за подпомагане на земеделските производители (обн., ДВ, бр. 58 от 1998 г.; изм., бр. 79 и 153 от 1998 г., бр. 12, 26, 86 и 113 от 1999 г., бр. 24 от 2000 г., бр. 34 и 41 от 2001 г., бр. 46 и 96 от 2002 г., бр. 18 от 2004 г., бр. 14 и 105 от 2005 г., бр. 18, 30, 34, 59, 80, 96 и 108 от 2006 г., бр. 13, 53 и 59 от 2007 г., бр. 16, 36, 43 и 100 от 2008 г., бр. 12, 32, 82 и 85 от 2009 г., бр. 59 от 2010 г., бр. 8 от 2011 г., бр. 38 от 2012 г., бр. 15, 66, 101 и 109 от 2013 г., бр. 40 и 98 от 2014 г., бр. 12, 61 и 95 от 2015 г., бр. 45, 58 и 61 от 2016 г., бр. 13 и 58 от 2017 г., бр. 2, 18 и 77 от 2018 г., бр. 51 и 98 от 2019 г., бр. 21, 63 и 103 от 2020 г., бр. 13 и 23 от 2021 г., бр. 61 и 102 от 2022 г., бр. 66 и 102 от 2023 г. и бр. 39 и 41 от 2024 г.) се правят следните изменения:\n1. В чл. 47е, ал. 1 думата „левове“ се заменя с „евро“.\n2. Навсякъде в закона думите „левовата равностойност на“ се заличават.\n§ 49.\n В Закона за собствеността и ползването на земеделските земи (обн., ДВ, бр. 17 от 1991 г.; попр., бр. 20 от 1991 г.; изм., бр. 74 от 1991 г., бр. 18, 28, 46 и 105 от 1992 г., бр. 48 от 1993 г.; Решение № 12 на Конституционния съд от 1993 г. – бр. 64 от 1993 г.; изм., бр. 83 от 1993 г., бр. 80 от 1994 г., бр. 45 и 57 от 1995 г.; решения № 7 и 8 на Конституционния съд от 1995 г. – бр. 59 от 1995 г.; изм., бр. 79 от 1996 г.; Решение № 20 на Конституционния съд от 1996 г. – бр. 103 от 1996 г.; изм., бр. 104 от 1996 г.; Решение № 3 на Конституционния съд от 1997 г. – бр. 15 от 1997 г.; изм., бр. 62, 87, 98, 123 и 124 от 1997 г., бр. 36, 59, 88 и 133 от 1998 г., бр. 68 от 1999 г., бр. 34 и 106 от 2000 г., бр. 28, 47 и 99 от 2002 г., бр. 16 от 2003 г., бр. 36 и 38 от 2004 г., бр. 87 от 2005 г., бр. 17 и 30 от 2006 г., бр. 13, 24 и 59 от 2007 г., бр. 36 и 43 от 2008 г., бр. 6, 10, 19, 44, 94 и 99 от 2009 г., бр. 62 от 2010 г., бр. 8 и 39 от 2011 г., бр. 25 и 44 от 2012 г., бр. 15, 16 и 66 от 2013 г., бр. 38, 49 и 98 от 2014 г., бр. 12, 14, 31, 61 и 100 от 2015 г., бр. 61 от 2016 г., бр. 13 и 58 от 2017 г., бр. 42, 55 и 77 от 2018 г., бр. 61 от 2019 г., бр. 79 от 2020 г., бр. 13 от 2021 г., бр. 102 от 2022 г., бр. 102 от 2023 г. и бр. 33 и 39 от 2024 г.) се правят следните изменения:\n1. В чл. 35, ал. 9 думите „0,001 лев“ се заменят с „0,000511 евро“.\n2. В § 2е, ал. 1 от допълнителните разпоредби думите „в левове за декар“ се заменят с „в евро за декар“.\n§ 50.\n В Закона за тютюна, тютюневите и свързаните с тях изделия (обн., ДВ, бр. 101 от 1993 г.; изм., бр. 19 от 1994 г., бр. 110 от 1996 г., бр. 153 от 1998 г., бр. 113 от 1999 г., бр. 33 и 102 от 2000 г., бр. 110 от 2001 г., бр. 20 от 2003 г., бр. 57 и 70 от 2004 г., бр. 91, 95, 99 и 105 от 2005 г., бр. 18, 30, 34, 70, 80 и 108 от 2006 г., бр. 53 и 109 от 2007 г., бр. 36, 67 и 110 от 2008 г., бр. 12, 82 и 95 от 2009 г., бр. 19 от 2011 г., бр. 50 от 2012 г., бр. 12 и 14 от 2015 г., бр. 19, 28, 31 и 101 от 2016 г., бр. 58, 63, 85, 92, 97 и 103 от 2017 г., бр. 17, 98 и 106 от 2018 г., бр. 7, 17 и 83 от 2019 г., бр. 102 от 2022 г. и бр. 52, 100, 102 и 106 от 2023 г.) в приложение № 3 към чл. 37, ал. 1 навсякъде думата „левове“ се заменя с „евро“ и думите „във валута“ се заменят с „друга валута“.\n§ 51.\n В Кодекса на търговското корабоплаване (обн., ДВ, бр. 55 и 56 от 1970 г.; попр., бр. 58 от 1970 г.; изм., бр. 55 от 1975 г., бр. 10 от 1987 г., бр. 30 от 1990 г., бр. 85 от 1998 г., бр. 12 от 2000 г., бр. 41 от 2001 г., бр. 113 от 2002 г., бр. 55 от 2004 г., бр. 42, 77, 87, 94 и 104 от 2005 г., бр. 30, 62 и 108 от 2006 г., бр. 36, 71 и 98 от 2008 г., бр. 12 и 32 от 2009 г., бр. 85 от 2010 г., бр. 92 от 2011 г., бр. 38 и 77 от 2012 г., бр. 15, 28 и 109 от 2013 г., бр. 14 и 52 от 2015 г., бр. 58 от 2016 г., бр. 93 от 2017 г., бр. 28 от 2018 г., бр. 62 от 2019 г., бр. 104 и 108 от 2020 г., бр. 106 от 2023 г. и бр. 41 от 2024 г.) в чл. 346в, ал. 1, т. 1 и 2 думите „левовата равностойност“ се заменят с „равностойността в евро“.\n§ 52.\n В Закона за електронните съобщения (обн., ДВ, бр. 41 от 2007 г.; изм., бр. 109 от 2007 г., бр. 36, 43 и 69 от 2008 г., бр. 17, 35, 37, 42 от 2009 г.; Решение № 3 на Конституционния съд от 2009 г. – бр. 45 от 2009 г.; изм., бр. 82, 89 и 93 от 2009 г., бр. 12, 17, 27 и 97 от 2010 г., бр. 105 от 2011 г., бр. 38, 44 и 82 от 2012 г., бр. 15, 27, 28, 52, 66 и 70 от 2013 г., бр. 11, 53, 61 и 98 от 2014 г., бр. 14 от 2015 г.; Решение № 2 на Конституционния съд от 2015 г. – бр. 23 от 2015 г.; изм., бр. 24, 29, 61 и 79 от 2015 г., бр. 50, 95, 97 и 103 от 2016 г., бр. 58, 85 и 101 от 2017 г., бр. 7, 21, 28, 77 и 94 от 2018 г., бр. 17, 47, 74, 94 и 100 от 2019 г., бр. 28, 51, 62 и 69 от 2020 г.; Решение № 15 на Конституционния съд от 2020 г. – бр. 101 от 2020 г.; изм., бр. 105 от 2020 г., бр. 20 от 2021 г., бр. 15 и 32 от 2022 г., бр. 58 и 84 от 2023 г. и бр. 41 от 2024 г.) в чл. 63, ал. 2 думите „левовата равностойност на“ и „по официалния валутен курс на лева спрямо еврото“ се заличават.\n§ 53.\n Във Валутния закон (обн., ДВ, бр. 83 от 1999 г.; изм., бр. 45 от 2002 г., бр. 60 от 2003 г., бр. 36 от 2004 г., бр. 105 от 2005 г., бр. 43, 54 и 59 от 2006 г., бр. 24 от 2009 г., бр. 16, 23 и 96 от 2011 г., бр. 59 от 2016 г., бр. 63, 92 и 103 от 2017 г., бр. 93 от 2018 г., бр. 17 от 2019 г., бр. 14 от 2020 г., бр. 82 от 2023 г. и бр. 41 от 2024 г.) се правят следните изменения:\n1. В чл. 10, ал. 2 думите „левовата равностойност на 50 000 лв.“ се заменят с „25 000 евро“.\n2. В чл. 10а, ал. 2 думите „левове или“ се заличават.\n3. В чл. 10б, ал. 2 думите „левове или“ се заличават.\n4. В чл. 10в, ал. 2 и 3 думите „левове или“ се заличават.\n5. В чл. 10г навсякъде думите „левове или“ се заличават.\n6. В чл. 11, ал. 1 думите „левове или“ се заличават.\n7. В чл. 11а, ал. 7 думите „в левове“ се заличават.\n8. Член 12 се изменя така:\n„Курсове на еврото към чуждестранните валути\nЧл. 12. (1) За счетоводни и статистически цели се използват референтните валутни курсове на еврото към чуждестранни валути, публикувани от Българската народна банка на нейната интернет страница.\n(2) Равностойността на чуждестранните валути към еврото за нуждите на декларирането по чл. 11а и 11б се определя съгласно митническото законодателство.“\n9. В чл. 16, ал. 4, т. 3 думата „левове“ се заменя с „евро“.\n§ 54.\n В Закона за митниците (обн., ДВ, бр. 15 от 1998 г.; изм., бр. 89 и 153 от 1998 г., бр. 30 и 83 от 1999 г., бр. 63 от 2000 г., бр. 110 от 2001 г., бр. 76 от 2002 г., бр. 37 и 95 от 2003 г., бр. 38 от 2004 г., бр. 45, 86, 91 и 105 от 2005 г., бр. 30 и 105 от 2006 г., бр. 59 и 109 от 2007 г., бр. 28, 43 и 106 от 2008 г., бр. 12, 32, 42, 44 и 95 от 2009 г., бр. 54, 55, 73 и 94 от 2010 г., бр. 82 от 2011 г., бр. 38 и 54 от 2012 г., бр. 15 и 66 от 2013 г., бр. 98 от 2014 г., бр. 42 и 60 от 2015 г., бр. 58, 75 и 98 от 2016 г., бр. 99 и 103 от 2017 г., бр. 24, 80, 98 и 105 от 2018 г., бр. 7 и 17 от 2019 г.; Решение № 4 на Конституционния съд от 2019 г. – бр. 32 от 2019 г.; Решение № 7 на Конституционния съд от 2019 г. – бр. 75 от 2019 г.; изм., бр. 100 и 102 от 2019 г., бр. 14 от 2020 г., бр. 62 от 2022 г., бр. 82 и 84 от 2023 г. и бр. 18 от 2024 г.) се правят следните изменения:\n1. В чл. 14:\nа) в ал. 5 думата „левове“ се заменя с „евро“;\nб) в ал. 6 думите „левовата равностойност“ се заменят с „равностойността в евро“;\nв) в ал. 8 думата „левове“ се заменя с „евро“.\n2. В чл. 186:\nа) в ал. 2, т. 3 думите „и левове“ се заличават;\nб) в ал. 4 думите „българския лев“ се заменят с „еврото“.\n3. В чл. 243, ал. 2 запетаята пред думата „левове“ и думата „левове“ се заличават.\n4. В чл. 269, ал. 1 думите „левовата равностойност на“ се заличават.\n§ 55.\n В Закона за авторското право и сродните му права (обн., ДВ, бр. 56 от 1993 г.; изм., бр. 63 от 1994 г., бр. 10 от 1998 г., бр. 28 и 107 от 2000 г., бр. 77 от 2002 г., бр. 28, 43, 74, 99 и 105 от 2005 г., бр. 29, 30 и 73 от 2006 г., бр. 59 от 2007 г., бр. 12 и 32 от 2009 г., бр. 25 от 2011 г., бр. 21 от 2014 г., бр. 14 от 2015 г., бр. 28 и 94 от 2018 г., бр. 17, 47 и 98 от 2019 г. и бр. 100 от 2023 г.) се правят следните изменения:\n1. В чл. 20:\nа) в ал. 4 думите „левовата равностойност на“ се заличават;\nб) в ал. 5 думите „левовата равностойност на“ се заличават.\n2. В чл. 20а:\nа) в ал. 1 навсякъде думите „левовата равностойност на“ се заличават;\nб) в ал. 4 думите „левовата равностойност на“ се заличават.\n§ 56.\n В Закона за закрила и развитие на културата (обн., ДВ, бр. 50 от 1999 г.; изм., бр. 1 от 2000 г., бр. 34 от 2001 г., бр. 75 от 2002 г., бр. 55 от 2004 г., бр. 28, 74, 93, 99 и 103 от 2005 г., бр. 21, 41 и 106 от 2006 г., бр. 84 от 2007 г., бр. 19, 42 и 74 от 2009 г., бр. 13, 50 и 97 от 2010 г., бр. 25 и 54 от 2011 г., бр. 77 и 102 от 2012 г., бр. 15 и 68 от 2013 г., бр. 96 от 2015 г., бр. 16 от 2016 г., бр. 7, 28, 88, 94 и 103 от 2018 г., бр. 47 и 100 от 2019 г., бр. 26, 44 и 52 от 2020 г., бр. 18 от 2022 г., бр. 56, 84 и 108 от 2023 г. и бр. 16 от 2024 г.) се правят следните изменения:\n1. В чл. 23а, ал. 3, т. 1 думите „един лев“ се заменят с „едно евро“.\n2. В чл. 31, ал. 1 думата „левове“ се заменя с „евро“.\n§ 57.\n В Закона за културното наследство (обн., ДВ, бр. 19 от 2009 г.; Решение № 7 на Конституционния съд от 2009 г. – бр. 80 от 2009 г.; изм., бр. 92 и 93 от 2009 г., бр. 101 от 2010 г., бр. 54 от 2011 г., бр. 15, 38, 45, 77 и 82 от 2012 г., бр. 15 и 66 от 2013 г., бр. 98 от 2014 г., бр. 16, 52 и 74 от 2016 г., бр. 96 от 2017 г., бр. 7, 77, 89 и 98 от 2018 г., бр. 1 и 62 от 2019 г., бр. 21 и 44 от 2020 г., бр. 17 от 2021 г. и бр. 84 от 2023 г.) в чл. 138, ал. 2, т. 5 думите „български лева“ се заменят с „евро“.\n§ 58.\n В Закона за филмовата индустрия (обн., ДВ, бр. 105 от 2003 г.; изм., бр. 28, 94 и 105 от 2005 г., бр. 30, 34 и 80 от 2006 г., бр. 53 и 98 от 2007 г., бр. 42 и 74 от 2009 г., бр. 99 от 2010 г.; Решение № 1 на Конституционния съд от 2011 г. – бр. 31 от 2011 г.; изм., бр. 82 от 2012 г., бр. 15 и 68 от 2013 г., бр. 95 от 2016 г., бр. 20, 77, 88 и 98 от 2018 г., бр. 18 от 2021 г. и бр. 102 от 2023 г.) в чл. 35б, ал. 2 думите „левовата равностойност на“ се заличават.\n§ 59.\n В Закона за кредитиране на студенти и докторанти (обн., ДВ, бр. 69 от 2008 г.; изм., бр. 12, 32, 74 и 99 от 2009 г., бр. 68 от 2013 г. и бр. 107 от 2014 г.) в чл. 5, ал. 3 думите „български левове“ се заменят с „евро“.\n§ 60. \nПараграф 5, ал. 1, § 8 – 36, § 37, т. 1 – 12 и 14 – 20 и § 38 – 59 влизат в сила от датата, определена в Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз и Регламент на Съвета на Европейския съюз, приет в съответствие с чл. 140, параграф 3 от Договора за функционирането на Европейския съюз.\nЗаконът е приет от 50-ото Народно събрание на 7 август 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n5397"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165597",
    "meta": [],
    "text": "УКАЗ № 202\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за кредитните институции, приет от 50-ото Народно събрание на 7 август 2024 г.\nИздаден в \nСофия на 19 август 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за кредитните институции\n \n(обн., ДВ, бр. 59 от 2006 г.; изм., бр. 105 от 2006 г., бр. 52, 59 и 109 от 2007 г., бр. 69 от 2008 г., бр. 23, 24, 44, 93 и 95 от 2009 г., бр. 94 и 101 от 2010 г., бр. 77 и 105 от 2011 г., бр. 38 и 44 от 2012 г., бр. 52, 70 и 109 от 2013 г., бр. 22, 27, 35 и 53 от 2014 г., бр. 14, 22, 50, 62 и 94 от 2015 г., бр. 33, 59, 62, 81, 95 и 98 от 2016 г., бр. 63, 97 и 103 от 2017 г., бр. 7, 15, 16, 20, 22, 51, 77, 98 и 106 от 2018 г., бр. 37, 42, 83, 94 и 96 от 2019 г., бр. 11, 13, 14, 18 и 64 от 2020 г., бр. 12 и 21 от 2021 г., бр. 25 и 51 от 2022 г., бр. 65, 66, 84 и 85 от 2023 г. и бр. 13 от 2024 г.)\n§ 1. \nВ чл. 1 се правят следните изменения и допълнения:\n1. Създава се нова ал. 2:\n„(2) Българската народна банка и Европейската централна банка (ЕЦБ) са компетентни органи по смисъла на чл. 4, параграф 1, т. 40 от Регламент (ЕС) № 575/2013 на Европейския парламент и на Съвета от 26 юни 2013 г. относно пруденциалните изисквания за кредитните институции и за изменение на Регламент (ЕС) № 648/2012 (OB, L 176/1 от 27 юни 2013 г.), наричан по-нататък „Регламент (ЕС) № 575/2013“, в съответствие с разпределението на задачите и правомощията, свързани с пруденциалния надзор съгласно Регламент (ЕС) № 1024/2013 на Съвета от 15 октомври 2013 г. за възлагане на Европейската централна банка на конкретни задачи относно политиките, свързани с пруденциалния надзор над кредитните институции (OB, L 287/63 от 29 октомври 2013 г.), наричан по-нататък „Регламент (ЕС) № 1024/2013“.\n2. Досегашната ал. 2 става ал. 3 и в нея т. 1 се отменя.\n3. Досегашната ал. 3 става ал. 4.\n§ 2. \nВ чл. 2, ал. 1, т. 2 навсякъде думите „левовата равностойност на“ се заличават.\n§ 3. \nВ чл. 7, ал. 2 думите „10 млн. лв.“ се заменят с „5 млн. евро“.\n§ 4. \nВ чл. 13 се правят следните изменения и допълнения:\n1. В ал. 1 думите „издаден от БНБ“ и запетаята пред тях се заличават.\n2. В ал. 2:\nа) в текста преди т. 1 след думите „се подава“ се добавя „в БНБ“;\nб) в т. 10 абревиатурата „БНБ“ се заменя с „компетентния орган по чл. 1, ал. 2“.\n3. В ал. 4 думите „Българската народна банка провежда предварителни консултации с компетентния“ се заменят с „Компетентният орган по чл. 1, ал. 2 провежда предварителни консултации със съответния компетентен“.\n4. В ал. 5 в текста преди т. 1 думите „Българската народна банка“ се заменят с „Компетентният орган по чл. 1, ал. 2“ и думите „да издаде“ се заменят с „издаването на“.\n§ 5. \nВ чл. 13а се правят следните изменения и допълнения:\n1. В ал. 1 навсякъде думите „левовата равностойност на“ се заличават.\n2. В ал. 2 след думите „писмена форма“ се добавя „в БНБ“.\n3. В ал. 3 в изречение първо абревиатурата „БНБ“ се заменя с „компетентният орган по чл. 1, ал. 2“, а в изречение второ думите „на БНБ“ се заличават.\n§ 6. \nВ чл. 14 се правят следните изменения:\n1. В ал. 1 абревиатурата „БНБ“ се заменя с „компетентният орган по чл. 1, ал. 2“.\n2. В ал. 2 абревиатурата „БНБ“ след думата „финансиране“ се заменя с „компетентният орган по чл. 1, ал. 2“, а думите „на БНБ“ се заличават.\n3. В ал. 3 навсякъде думите „по преценка на БНБ“ се заличават.\n4. В ал. 4 абревиатурата „БНБ“ се заменя с „компетентният орган по чл. 1, ал. 2“.\n§ 7. \nВ чл. 15, ал. 3 думите „Българската народна банка може да не включи в лиценза за банкова дейност определени сделки или дейности, за извършването на които прецени“ се заменят с „В лиценза за банкова дейност може да не се включат определени сделки или дейности, за извършването на които се прецени“.\n§ 8. \nВ чл. 16 се правят следните изменения:\n1. В ал. 1 и 2 навсякъде абревиатурата „БНБ“ се заменя с „компетентният орган по чл. 1, ал. 2“.\n2. В ал. 4 думите „БНБ издава или отказва издаването на лиценз“ се заменят с „лиценз се издава или се отказва издаването му“.\n§ 9. \nСъздава се чл. 23а:\n„Чл. 23а. В случаите по чл. 20 – 23, когато ЕЦБ е компетентен орган съгласно чл. 4, параграф 1, буква „б“ от Регламент (ЕС) № 1024/2013, спрямо банката се прилагат процедурите по част II, дял 3 от Регламент (ЕС) № 468/2014 на Европейската централна банка от 16 април 2014 г. за създаване на рамката за сътрудничество в единния надзорен механизъм между Европейската централна банка и националните компетентни органи и с определените на национално равнище органи (Рамков регламент за ЕНМ) (OB, L 141/1 от 14 май 2014 г.), наричан по-нататък „Регламент (ЕС) № 468/2014“.“\n§ 10.\n В чл. 25 се правят следните изменения:\n1. В ал. 1 навсякъде абревиатурата „БНБ“ се заменя с „компетентния орган по чл. 1, ал. 2“.\n2. В ал. 2 абревиатурата „БНБ“ се заменя с „компетентният орган по чл. 1, ал. 2“.\n3. В ал. 4 думите „Българската народна банка“ се заменят с „Компетентният орган по чл. 1, ал. 2“.\n§ 11.\n В чл. 26, ал. 2 думите „Българската народна банка“ се заменят с „Компетентният орган по чл. 1, ал. 2“.\n§ 12.\n В чл. 28 се правят следните изменения:\n1. В ал. 1 и 2 думите „от БНБ“ се заличават.\n2. В ал. 3 думите „на БНБ“ се заличават, а думите „БНБ може да приложи“ се заменят с „може да се приложи“.\n3. В ал. 4 думите „Преди одобрението на БНБ“ се заменят с „Преди издаването на одобрение“.\n4. В ал. 7, изречение първо думите „Българската народна банка“ се заменят с „Компетентният орган по чл. 1, ал. 2“.\n§ 13.\n В чл. 28а, ал. 2 и 4 думите „Българската народна банка“ се заменят с „Компетентният орган по чл. 1, ал. 2“.\n§ 14.\n В чл. 28б се правят следните изменения:\n1. В ал. 2 думите „Българската народна банка“ се заменят с „Компетентният орган по чл. 1, ал. 2“.\n2. В ал. 3 и 4 абревиатурата „БНБ“ се заменя с „компетентният орган по чл. 1, ал. 2“.\n3. В ал. 5 думите „от БНБ“ се заличават.\n4. В ал. 6 и 7 думите „Българската народна банка“ се заменят с „Компетентният орган по чл. 1, ал. 2“.\n5. В ал. 8 абревиатурата „БНБ“ се заменя с „компетентния орган по чл. 1, ал. 2“.\n6. В ал. 9 и 10 абревиатурата „БНБ“ се заменя с „компетентният орган по чл. 1, ал. 2“.\n§ 15.\n В чл. 28в абревиатурата „БНБ“ се заменя с „компетентният орган по чл. 1, ал. 2“.\n§ 16.\n В чл. 29 се правят следните изменения:\n1. В ал. 1 в текста преди т. 1 думите „БНБ банката“ се заменят с „компетентния орган по чл. 1, ал. 2 банка“.\n2. В ал. 2 в изречение първо думите „Българската народна банка разглежда искането за издаване на разрешения по ал. 1“ се заменят с „Искането за издаване на разрешения по ал. 1 се разглежда“, а в изречение второ думите „БНБ разглежда искането“ се заменят с „искането се разглежда“.\n3. В ал. 3 думите „от БНБ“ се заличават.\n§ 17.\n В чл. 29б, ал. 4 думите „от БНБ“ се заменят с „в Република България“.\n§ 18.\n В чл. 31, ал. 4 думите „БНБ може да“ се заменят с „може да се“.\n§ 19.\n В чл. 32, ал. 4 в текста преди т. 1 думите „Българската народна банка има правомощията по ал. 3 и когато установи“ се заменят с „Правомощията по ал. 3 могат да бъдат упражнени и когато се установи“.\n§ 20.\n В чл. 35 думите „от БНБ“ и „на БНБ“ се заличават.\n§ 21.\n В чл. 35а се правят следните изменения:\n1. В ал. 1 думите „БНБ, когато тя“ се заменят с „компетентния орган по чл. 1, ал. 2, когато той“.\n2. В ал. 2 абревиатурата „БНБ“ се заменя с „компетентният орган по чл. 1, ал. 2“.\n3. В ал. 3:\nа) в текста преди т. 1 думите „на БНБ“ се заличават;\nб) в т. 5 абревиатурата „БНБ“ се заменя с „компетентния орган по чл. 1, ал. 2“.\n4. В ал. 4 думите „на БНБ“ се заличават, а абревиатурата „БНБ“ се заменя с „компетентният орган по чл. 1, ал. 2“.\n5. В ал. 5 и 6 в текста преди т. 1 думите „Българската народна банка“ се заменят с „Компетентният орган по чл. 1, ал. 2“.\n6. В ал. 8 абревиатурата „БНБ“ се заменя с „компетентния орган по чл. 1, ал. 2“.\n7. В ал. 11 думите „Българската народна банка взема решение за издаване на одобрение или отказва издаване на одобрение“ се заменят с „Одобрение или отказ за одобрение се издава“.\n8. В ал. 12 думите „Българската народна банка“ се заменят с „Компетентният орган по чл. 1, ал. 2“.\n9. В ал. 13 думите „БНБ може да приложи“ се заменят с „могат да бъдат приложени“.\n10. В ал. 14 абревиатурата „БНБ“ се заменя с „компетентният орган по чл. 1, ал. 2“.\n§ 22.\n В чл. 35б се правят следните изменения:\n1. В ал. 1 абревиатурата „БНБ“ се заменя с „компетентният орган по чл. 1, ал. 2“.\n2. В ал. 4 думите „БНБ и компетентният орган“ се заменят с „компетентният орган по чл. 1, ал. 2 и компетентният орган по седалището на финансовия холдинг или финансовия холдинг със смесена дейност“.\n3. В ал. 5 думите „от БНБ“ се заличават.\n§ 23.\n В чл. 35в навсякъде абревиатурата „БНБ“ се заменя с „компетентният орган по чл. 1, ал. 2“.\n§ 24.\n В чл. 35г се правят следните изменения:\n1. В ал. 1 абревиатурата „БНБ“ се заменя с „компетентният орган по чл. 1, ал. 2“.\n2. В ал. 2 думите „БНБ е определена“ се заменят с „компетентният орган по чл. 1, ал. 2 е определен“, а абревиатурата „БНБ“ се заменя с „компетентният орган по чл. 1, ал. 2“.\n§ 25.\n В чл. 36 се правят следните изменения:\n1. В ал. 1 текстът преди т. 1 се изменя така: „Издаденият лиценз за извършване на банкова дейност може да бъде отнет, когато:“.\n2. В ал. 2 думите „Българската народна банка задължително отнема издадения лиценз на банка“ се заменят с „Издаденият лиценз на банка задължително се отнема“.\n3. В ал. 3 думите „БНБ задължително отнема издадения лиценз на банка“ се заменят с „издаденият лиценз на банка задължително се отнема“.\n4. В ал. 5 думите „БНБ назначава квестори“ се заменят със „се назначават квестори“.\n5. В ал. 6 думите „БНБ предоставя 14-дневен срок на банката“ се заменят с „на банката се предоставя 14-дневен срок“, думите „в БНБ“ се заличават, а думите „Българската народна банка отнема лицензa“ се заменят с „Издаденият лиценз на банка се отнема“.\n§ 26.\n В чл. 37, ал. 3, изречение първо думите „на БНБ“ се заличават.\n§ 27.\n В чл. 39, ал. 6, изречение първо думите „от БНБ“ се заличават.\n§ 28.\n В чл. 41, ал. 2 абревиатурата „БНБ“ се заменя с „компетентния орган по чл. 1, ал. 2“.\n§ 29.\n В чл. 55 думата „левове“ се заменя с „евро“.\n§ 30.\n В чл. 56, ал. 3, т. 4 накрая се добавя „и Комисията за отнемане на незаконно придобитото имущество“.\n§ 31.\n В чл. 56а, ал. 3 се правят следните допълнения:\n1. В т. 2 след думите „Главна дирекция „Борба с организираната престъпност“ се поставя запетая и се добавя „Главна дирекция „Гранична полиция“, дирекция „Вътрешна сигурност“.\n2. В т. 5 накрая се добавя „и Комисията за отнемане на незаконно придобитото имущество“.\n§ 32.\n В чл. 62, ал. 12 се правят следните изменения:\n1. В т. 3 думите „на БНБ“ се заличават.\n2. В т. 4, буква „г“ думите „50 000 лв.“ се заменят с „25 000 евро“.\n§ 33.\n В чл. 64, ал. 1, т. 14а абревиатурата в скоби „(ЕЦБ)“ и думите „на Съвета от 15 октомври 2013 г. за възлагане на Европейската централна банка на конкретни задачи относно политиките, свързани с пруденциалния надзор над кредитните институции (OB, L 287/63 от 29 октомври 2013 г.), наричан по-нататък „Регламент (ЕС) № 1024/2013“ се заличават.\n§ 34.\n В чл. 67, т. 8 след думата „закон“ се поставя запетая и съюзът „и“ се заличава, а накрая се добавя „и от компетентния орган по чл. 1, ал. 2“.\n§ 35.\n В чл. 69 абревиатурата „БНБ“ се заменя с „компетентния орган по чл. 1, ал. 2“ и думата „нея“ се заменя с „него“.\n§ 36.\n В чл. 69а, т. 2 думата „левове“ и запетаята след нея се заличават.\n§ 37.\n В чл. 71 се правят следните изменения:\n1. В ал. 1 в текста преди т. 1 и в ал. 2 абревиатурата „БНБ“ се заменя с „компетентния орган по чл. 1, ал. 2“.\n2. В ал. 3 думите „на БНБ“ се заличават.\n3. В ал. 5 абревиатурата „БНБ“ се заменя с „компетентния орган по чл. 1, ал. 2“ и думите „Българската народна банка издава или отказва издаване на одобрение“ се заменят с „Одобрението или отказът за издаване на одобрение се издава“.\n4. В ал. 6 думите „Българската народна банка отказва издаване на одобрение“ се заменят с „Отказ за одобрение се издава“.\n§ 38.\n В чл. 73, ал. 4 думите „Българската народна банка“ се заменят с „Компетентният орган по чл. 1, ал. 2“, а думите „и предписания“ се заличават.\n§ 39.\n В чл. 74, ал. 2 абревиатурата „БНБ“ се заменя с „компетентния орган по чл. 1, ал. 2“.\n§ 40.\n В чл. 75 навсякъде абревиатурата „БНБ“ се заменя с „компетентния орган по чл. 1, ал. 2“.\n§ 41.\n В чл. 76 се правят следните изменения:\n1. В ал. 4 абревиатурата „БНБ“ се заменя с „компетентния орган по чл. 1, ал. 2“.\n2. В ал. 6 думите „БНБ не е направила възражение“ се заменят с „компетентният орган по чл. 1, ал. 2 не е направил възражение“.\n3. В ал. 8, в изречение второ абревиатурата „БНБ“ се заменя с „компетентния орган по чл. 1, ал. 2“.\n§ 42.\n В чл. 77 се правят следните изменения:\n1. В ал. 1:\nа) в текста преди т. 1 абревиатурата „БНБ“ се заменя с „компетентния орган по чл. 1, ал. 2“;\nб) в т. 6 думите „в БНБ“ се заменят с „на компетентния орган по чл. 1, ал. 2“.\n2. В ал. 2 думите „искане от БНБ да й представят“ се заменят с „искане от компетентния орган по чл. 1, ал. 2 да му представят“.\n3. В ал. 3 и 4 абревиатурата „БНБ“ се заменя с „компетентния орган по чл. 1, ал. 2“.\n4. В ал. 5 думите „Българската народна банка“ се заменят с „Kомпетентният орган по чл. 1, ал. 2“.\n§ 43.\n В чл. 79 се правят следните допълнения:\n1. В ал. 1 се създава изречение второ: „Правомощията по изречение първо, както и прилагането на надзорни мерки се упражняват от БНБ освен в случаите, когато ЕЦБ, в съответствие с Регламент (ЕС) № 1024/2013, е компетентен орган за упражняване на надзорни правомощия и прилагане на надзорни мерки съгласно разпоредби, въвеждащи Директива 2013/36/ЕС на Европейския парламент и на Съвета от 26 юни 2013 г. относно достъпа до осъществяването на дейност от кредитните институции и относно пруденциалния надзор върху кредитните институции, за изменение на Директива 2002/87/ЕО и за отмяна на директиви 2006/48/ЕО и 2006/49/ЕО (ОВ, L 176/338 от 27 юни 2013 г.), наричана по-нататък „Директива 2013/36/ЕС“.“\n2. В ал. 3:\nа) в текста преди т. 1 в началото се добавя „В съответствие с чл. 5 от Регламент (ЕС) № 1024/2013“;\nб) в т. 3 накрая се добавя „при спазване на реда по чл. 5 от Регламент (ЕС) № 1024/2013“;\nв) в т. 4 в текста преди буква „а“ след думата „растеж“ се добавя „при спазване на реда по чл. 5 от Регламент (ЕС) № 1024/2013“.\n§ 44.\n В чл. 79в, ал. 1 в текста преди т. 1 думите „Българската народна банка“ се заменят с „Когато изпълнява задачите по чл. 4, параграф 1, буква „е“ от Регламент (ЕС) № 1024/2013, БНБ“.\n§ 45.\n В чл. 79г, ал. 1 думите „Българската народна банка“ се заменят с „Когато изпълнява задачите по чл. 4, параграф 1, буква „е“ от Регламент (ЕС) № 1024/2013, БНБ“.\n§ 46.\n В чл. 80а, ал. 1, т. 2 абревиатурата „БНБ“ се заменя с „компетентният орган по чл. 1, ал. 2“.\n§ 47.\n В чл. 80б думите „Българската народна банка“ се заменят с „Когато изпълнява задачите по чл. 4, параграф 1, буква „е“ от Регламент (ЕС) № 1024/2013, БНБ“.\n§ 48.\n В чл. 80в се правят следните изменения и допълнения:\n1. В ал. 1 в текста преди т. 1 думите „Българската народна банка“ се заменят с „Когато изпълнява задачите по чл. 4, параграф 1, буква „е“ от Регламент (ЕС) № 1024/2013, БНБ“.\n2. В ал. 3 в текста преди т. 1 след думите „получила разрешение“ се добавя „от БНБ“.\n§ 49.\n В чл. 89, ал. 1 след думите „холдингите със смесена дейност“ се поставя запетая, добавя се „спрямо които упражнява пряк надзор съгласно чл. 6 от Регламент (ЕС) № 1024/2013“ и се поставя запетая.\n§ 50.\n В чл. 90 се правят следните изменения и допълнения:\n1. В ал. 1 след думите „Европейския съюз“ се поставя запетая и се добавя „обект на пряк надзор на индивидуална основа от БНБ“.\n2. В ал. 2 след думите „кредитна институция, лицензирана в Република България“ се поставя запетая и се добавя „обект на пряк надзор на индивидуална основа от БНБ“.\n3. В ал. 3 след думите „Република България“ се поставя запетая и се добавя „обект на пряк надзор на индивидуална основа от БНБ“.\n4. В ал. 4 думите „Република България и“ се заменят с „Република България, обект на пряк надзор на индивидуална основа от БНБ, и кредитни институции, лицензирани“.\n5. В ал. 6 след думите „БНБ, когато упражнява“ се добавя „пряк“.\n§ 51.\n В чл. 92б, ал. 1 в текста преди т. 1 след думите „Република България“ се поставя запетая и се добавя „обект на пряк надзор на индивидуална основа от БНБ“.\n§ 52.\n В чл. 92д се правят следните изменения:\n1. В ал. 2, т. 5 думите „на Европейския парламент и на Съвета от 26 юни 2013 г. относно достъпа до осъществяването на дейност от кредитните институции и относно пруденциалния надзор върху кредитните институции, за изменение на Директива 2002/87/ЕО и за отмяна на директиви 2006/48/ЕО и 2006/49/ЕО (ОВ, L 176/338 от 27 юни 2013 г.), наричана по-нататък „Директива 2013/36/ЕС“ и запетаята след тях се заличават.\n2. В ал. 6 думите „от БНБ“ се заличават.\n§ 53.\n В чл. 97а, ал. 1 след думите „Република България“ се поставя запетая и се добавя „обект на пряк надзор на индивидуална основа от БНБ“.\n§ 54.\n В чл. 103 се правят следните изменения и допълнения:\n1. В ал. 1:\nа) в текста преди т. 1 думите „Българската народна банка“ се заменят с „При спазване разпределението на правомощията, произтичащи от Регламент (ЕС) № 1024/2013, компетентният орган по чл. 1, ал. 2“;\nб) в т. 3 и 4 абревиатурата „БНБ“ се заменя с „компетентния орган по чл. 1, ал. 2“;\nв) в т. 5 и 17 думите „от БНБ“ се заличават.\n2. В ал. 2:\nа) в текста преди т. 1 абревиатурата „БНБ“ се заменя с „компетентният орган по чл. 1, ал. 2“;\nб) в т. 16, изречение второ думите „от БНБ“ се заличават, думите „БНБ може да го отстрани от длъжност и може да назначи друго на негово място“ се заменят с „лицето може да бъде отстранено от длъжност и на негово място може да бъде назначено друго“, а в изречение трето думите „на БНБ“ се заличават;\nв) в т. 25 думите „от нея“ се заличават, а абревиатурата „БНБ“ се заменя с „компетентният орган по чл. 1, ал. 2“.\n3. В ал. 6 думите „БНБ може да приложи спрямо банката“ се заменят със „спрямо банката могат да бъдат приложени“.\n4. В ал. 7, т. 2 навсякъде абревиатурата „БНБ“ се заменя с „компетентния орган по чл. 1, ал. 2“.\n5. В ал. 8 абревиатурата „БНБ“ се заменя с „компетентният орган по чл. 1, ал. 2“, а думите „Българската народна банка може да не прилага мярка по изречение първо, когато въз основа на прегледа и оценката по чл. 79в“ се заменят с „Мярката по изречение първо може да не бъде приложена, когато въз основа на прегледа и оценката по чл. 79в се“.\n6. В ал. 9 думите „Българската народна банка“ се заменят с „Компетентният орган по чл. 1, ал. 2“, абревиатурата „БНБ“ се заменя с „компетентният орган по чл. 1, ал. 2“ и думата „тя“ се заменя с „той“.\n7. Алинея 10 се изменя така:\n„(10) Разрешението на банка за извършване на дейност по чл. 6, ал. 2 и 3 от Закона за пазарите на финансови инструменти или за извършване на дейност като доставчик на услуги за колективно финансиране се отнема задължително, ако Комисията за финансов надзор поиска това с мотивирано предложение. Разрешението на кредитна институция за извършване на дейност като доставчик на услуги за колективно финансиране се отнема и в случаите по чл. 17, параграф 1 от Регламент (ЕС) 2020/1503.“\n8. В ал. 11, 12 и 13 абревиатурата „БНБ“ се заменя с „компетентният орган по чл. 1, ал. 2“.\n9. В ал. 14, 15 и 16 думите „Българската народна банка“ се заменят с „Компетентният орган по чл. 1, ал. 2“.\n10. В ал. 17 след думите „Индивидуалните административни актове“ се добавя „на БНБ“.\n11. В ал. 18 в текста преди т. 1 абревиатурата „БНБ“ се заменя с „компетентният орган по чл. 1, ал. 2“.\n§ 55.\n В чл. 103а се правят следните изменения и допълнения:\n1. В ал. 1 в текста преди т. 1 думите „Българската народна банка“ се заменят с „Компетентният орган по чл. 1, ал. 2“.\n2. В ал. 2:\nа) в текста преди т. 1 думите „Българската народна банка“ се заменят с „Компетентният орган по чл. 1, ал. 2, т. 1“;\nб) в т. 5 думите „издадена от БНБ“ и запетаята преди тях се заличават;\nв) в т. 6 думите „според БНБ“ се заличават.\n3. В ал. 3 думите „Българската народна банка“ се заменят с „Компетентният орган по чл. 1, ал. 2“.\n4. В ал. 4 и 5 в текста преди т. 1 абревиатурата „БНБ“ се заменя с „компетентният орган по чл. 1, ал. 2“.\n5. В ал. 7 думите „на БНБ“ се заличават, а накрая се добавя „на компетентния орган по чл. 1, ал. 2“.\n6. В ал. 8 абревиатурата „БНБ“ се заменя с „компетентният орган по чл. 1, ал. 2“.\n7. В ал. 9 и 10 думите „Българската народна банка“ се заменят с „Компетентният орган по чл. 1, ал. 2“, а думата „тя“ се заменя с „той“.\n8. В ал. 13 думите „Българската народна банка“ се заменят с „Компетентният орган по чл. 1, ал. 2“.\n9. В ал. 16 думите „на БНБ“ се заличават.\n§ 56.\n В чл. 103б, ал. 1 абревиатурата „БНБ“ се заменя с „компетентният орган по чл. 1, ал. 2“.\n§ 57.\n В чл. 104 се правят следните изменения:\n1. В ал. 1 думите „БНБ е приложила“ се заменят с „е приложена“.\n2. Алинея 6 се изменя така:\n„(6) Ако акционери, които притежават квалифицирано дялово участие, с дейността или с влиянието си в управлението на банката са навредили на нейната надеждност или сигурност или ако по преценка на компетентния орган по чл. 1, ал. 2 не разполагат с финансови възможности за участие в увеличаването на капитала до определения размер, при прилагане на мярката по чл. 103, ал. 2, т. 11 акционерите на банката може да бъдат ограничени или лишени от правото им да участват съответно на дела им в увеличаването на капитала по реда на чл. 194, ал. 1 и 2 от Търговския закон.“\n3. В ал. 7 думите „БНБ може“ се заменят с „компетентният орган по чл. 1, ал. 2 може“ и думите „от лица и по цена, определени от БНБ“ се заменят с „от определени от компетентния орган по чл. 1, ал. 2 лица и по определена от него цена“.\n§ 58.\n В чл. 106, ал. 3 думите „БНБ е отнела лиценза“ се заменят с „е отнет лицензът“.\n§ 59.\n В глава единадесета, раздел VII се създава чл. 114а:\n„Чл. 114а. Българската народна банка упражнява правомощията си по този раздел по искане на ЕЦБ в съответствие с чл. 9, параграф 1, ал. 3 от Регламент (ЕС) № 1024/2013.“\n§ 60.\n Глава единадесета „а“ с чл. 121б – 121д се отменя.\n§ 61.\n В чл. 122 се правят следните изменения:\n1. В ал. 1 абревиатурата „БНБ“ се заменя с „компетентния орган по чл. 1, ал. 2“.\n2. В ал. 2 думите „в БНБ“ се заличават.\n3. В ал. 3 думите „Българската народна банка“ се заменят с „Компетентният орган по чл. 1, ал. 2“.\n4. В ал. 4, в изречение първо абревиатурата „БНБ“ се заменя с „компетентния орган по чл. 1, ал. 2“ и в изречение второ абревиатурата „БНБ“ се заменя с „Компетентният орган по чл. 1, ал. 2“.\n5. В ал. 5 в текста преди т. 1 думите „Българската народна банка“ се заменят с „Компетентният орган по чл. 1, ал. 2“.\n§ 62.\n В чл. 128, ал. 2 думата „левове“ се заменя с „евро“.\n§ 63.\n В чл. 131 се правят следните изменения:\n1. В ал. 1 абревиатурата „БНБ“ се заменя с „компетентният орган по чл. 1, ал. 2“.\n2. В ал. 3 думите „към БНБ“ се заличават.\n3. В ал. 6 в текста преди т. 1 думите „Българската народна банка“ се заменят с „Компетентният орган по чл. 1, ал. 2“.\n4. В ал. 8 абревиатурата „БНБ“ се заменя с „компетентния орган по чл. 1, ал. 2“, думите „Българската народна банка издава разрешение“ се заменят с „Разрешението се издава“ и думата „прецени“ се заменя със „се прецени“.\n§ 64.\n В чл. 132 се правят следните изменения:\n1. В ал. 1 абревиатурата „БНБ“ се заменя с „компетентния орган по чл. 1, ал. 2“.\n2. В ал. 2 навсякъде думите „Българската народна банка“ се заменят с „Компетентният орган по чл. 1, ал. 2“.\n3. В ал. 3 и 5 абревиатурата „БНБ“ се заменя с „компетентния орган по чл. 1, ал. 2“.\n§ 65.\n В чл. 133, ал. 1 и 4 абревиатурата „БНБ“ се заменя с „компетентния орган по чл. 1, ал. 2“.\n§ 66.\n В чл. 134, ал. 1 в началото се добавя „Във връзка с упражняване на правомощията по чл. 133“ и се поставя запетая.\n§ 67.\n В чл. 151, ал. 5 и 6 навсякъде думите „когато БНБ не се е произнесла“ се заменят с „когато компетентният орган по чл. 1, ал. 2 не се е произнесъл“.\n§ 68.\n В чл. 151а се правят следните изменения и допълнения:\n1. Създава се нова ал. 1:\n„(1) С индивидуалните административни актове по чл. 151, с които се дават разрешения, одобрения или се предоставят права, може да се определят условия, след изпълнението на които актът поражда действие, както и допълнителни задължения и препоръки.“\n2. Досегашната ал. 1 става ал. 2 и в нея в изречение първо думите „по отношение на по-малко значима банка или по-малко значима поднадзорна група, извън случаите по чл. 121б, ал. 6“ и запетаята след тях се заличават.\n3. Досегашната ал. 2 става ал. 3 и в нея думите „ал. 1“ се заменят с „ал. 2“.\n4. Досегашната ал. 3 става ал. 4 и в нея думите „Алинеи 1 и 2“ се заменят с „Алинеи 2 и 3“.\n§ 69.\n В чл. 152 се правят следните изменения:\n1. В ал. 5 думите „на основание чл. 121г, ал. 1“ се заличават.\n2. Алинея 6 се отменя.\n3. В ал. 7 думите „и 6“ се заличават.\n4. В ал. 8 думите „чл. 121г, ал. 2“ се заменят с „чл. 18, параграф 5 от Регламент (ЕС) № 1024/2013“.\n§ 70.\n В чл. 153 се създава ал. 4:\n„(4) В случай на издадени от ЕЦБ искания на основание чл. 18, параграф 5 от Регламент (ЕС) № 1024/2013 БНБ започва процедура за налагане на административно наказание по реда на глава петнадесета.“\n§ 71.\n В приложението към чл. 57, ал. 3 навсякъде думите „196 000 лв.“, „180 000 лв.“ и „40 000 лв.“ се заменят съответно със „100 000 евро“, „90 000 евро“ и „20 000 евро“ и думите „български левове“ се заменят с „евро“.\nЗаключителни разпоредби\n§ 72.\n В Закона за дружествата със специална инвестиционна цел и за дружествата за секюритизация (обн., ДВ, бр. 21 от 2021 г.; изм., бр. 25 и 51 от 2022 г.) в чл. 3, ал. 2 думите „ал. 2“ се заменят с „ал. 3“. \n§ 73.\n Законът влиза в сила от датата, определена в Решение на Съвета на Европейския съюз за приемането на еврото от Република България, прието в съответствие с чл. 140, параграф 2 от Договора за функционирането на Европейския съюз, и Регламент на Съвета на Европейския съюз, приет в съответствие с чл. 140, параграф 3 от Договора за функционирането на Европейския съюз, с изключение на § 30 и 31, които влизат в сила три дни след обнародването на закона в „Държавен вестник“.\nЗаконът е приет от 50-ото Народно събрание на 7 август 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n5398"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165667",
    "meta": [],
    "text": "УКАЗ № 201\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за Националната служба за охрана, приет от 50-ото Народно събрание на 7 август 2024 г.\nИздаден в \nСофия на 19 август 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за Националната служба за охрана \n(обн., ДВ, бр. 61 от 2015 г.; изм., бр. 103 от 2017 г., бр. 103 от 2018 г., бр. 17 и 99 от 2019 г., бр. 69 и 104 от 2020 г. и бр. 84 от 2023 г.)\n§ 1. \nВ чл. 64 се правят следните изменения и допълнения:\n1. Алинея 3 се изменя така: \n„(3) Базата за определяне на размера на основното месечно възнаграждение за най-ниската длъжност е средната работна заплата за страната за второто тримесечие на предходната година съобразно данни на Националния статистически институт, като основното месечно възнаграждение се увеличава с коефициент спрямо базата, както следва:\n1. за офицери – не по-малко от 1,2;\n2. за сержанти – не по-малко от 1,0.“\n2. Създава се нова ал. 4:\n„(4) Базата по ал. 3 се преизчислява ежегодно през първия месец на всяка година, като основното месечно възнаграждение не може да бъде по-малко от предходната година.“\n3. Досегашната ал. 4 става ал. 5.\nЗаключителна разпоредба\n§ 2. \nЗаконът влиза в сила от 1 януари 2025 г.\nЗаконът е приет от 50-ото Народно събрание на 7 август 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n5395"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165688",
    "meta": [],
    "text": "УКАЗ № 203\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за допълнение на Закона за безопасно използване на ядрената енергия, приет от 50-ото Народно събрание на 7 август 2024 г.\nИздаден в \nСофия на 19 август 2024 г. \nПрезидент на Републиката: \nРумен Радев\nПодпечатан с държавния печат.\nМинистър на правосъдието: \nМария Павлова\nЗАКОН\nза допълнение на Закона за безопасно използване на ядрената енергия \n(обн., ДВ, бр. 63 от 2002 г.; изм., бр. 120 от 2002 г., бр. 70 от 2004 г., бр. 76, 88 и 105 от 2005 г., бр. 30 от 2006 г., бр. 11 и 109 от 2007 г., бр. 36 и 67 от 2008 г., бр. 42 и 74 от 2009 г., бр. 80, 87, 88 и 97 от 2010 г., бр. 26 от 2011 г., бр. 38 и 82 от 2012 г., бр. 15, 66 и 68 от 2013 г., бр. 98 от 2014 г., бр. 14 от 2015 г., бр. 58, 99, 102 и 103 от 2017 г., бр. 7 и 77 от 2018 г., бр. 17 от 2020 г., бр. 102 от 2022 г., бр. 84, 86 и 102 от 2023 г. и бр. 27 от 2024 г.)\n§ 1. \nВ чл. 45 се създава ал. 5:\n„(5) Ядрените централи, както и одобрените по реда на чл. 33 площадки за изграждането им са обекти с национално значение и национални обекти.“\nЗаключителни разпоредби\n§ 2. \nОбекти с национално значение и национални обекти са и ядрените централи или проектите за ядрени централи, както и одобрените площадки за изграждането им, които до влизането в сила на този закон не са определени за такива обекти с влязъл в сила акт на Министерския съвет.\n§ 3. \nВ Закона за опазване на околната среда (обн., ДВ, бр. 91 от 2002 г.; попр., бр. 98 от 2002 г.; изм., бр. 86 от 2003 г., бр. 70 от 2004 г., бр. 74, 77, 88, 95 и 105 от 2005 г., бр. 30, 65, 82, 99, 102 и 105 от 2006 г., бр. 31, 41 и 89 от 2007 г., бр. 36, 52 и 105 от 2008 г., бр. 12, 19, 32, 35, 47, 82, 93 и 103 от 2009 г., бр. 46 и 61 от 2010 г., бр. 35 и 42 от 2011 г., бр. 32, 38, 53 и 82 от 2012 г., бр. 15, 27 и 66 от 2013 г., бр. 22 и 98 от 2014 г., бр. 62, 95, 96 и 101 от 2015 г., бр. 81 от 2016 г., бр. 12, 58, 76 и 96 от 2017 г., бр. 53, 77 и 98 от 2018 г., бр. 1, 17 и 24 от 2019 г.; Решение № 5 на Конституционния съд от 2019 г. – бр. 36 от 2019 г.; изм., бр. 79, 81 и 101 от 2019 г., бр. 21, 54 и 102 от 2020 г., бр. 21 от 2021 г., бр. 42, 96 и 102 от 2022 г. и бр. 84 и 102 от 2023 г.) се правят следните допълнения: \n1. В чл. 88, ал. 4 след думите „обекти с национално значение“ се добавя „със закон или“. \n2. В чл. 93:\nа) в ал. 2, т. 4 след думите „обекти с национално значение“ се добавя „със закон или“;\nб) в ал. 10 след думите „обекти с национално значение“ се добавя „със закон или“. \n3. В чл. 94, ал. 1, т. 5 след думите „обекти с национално значение“ се добавя „със закон или“. \n4. В чл. 99, ал. 9 след думите „обекти с национално значение“ се добавя „със закон или“.\n§ 4. \nВ Закона за биологичното разнообразие (обн., ДВ, бр. 77 от 2002 г.; изм., бр. 88 и 105 от 2005 г., бр. 29, 30, 34 и 80 от 2006 г., бр. 52, 53, 64 и 94 от 2007 г., бр. 43 от 2008 г., бр. 19, 80 и 103 от 2009 г., бр. 62 и 89 от 2010 г., бр. 19 и 33 от 2011 г., бр. 32, 59 и 77 от 2012 г., бр. 15, 27 и 66 от 2013 г., бр. 98 от 2014 г., бр. 61 и 101 от 2015 г., бр. 58 от 2016 г., бр. 58 и 76 от 2017 г., бр. 77 и 98 от 2018 г., бр. 102 от 2022 г. и бр. 88 и 102 от 2023 г.) в чл. 31, ал. 19 след думите „обекти с национално значение“ се добавя „със закон или“.\nЗаконът е приет от 50-ото Народно събрание на 7 август 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n5396"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165615",
    "meta": [],
    "text": "УКАЗ № 195\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Кодекса за социално осигуряване, приет от 50-ото Народно събрание на 2 август 2024 г.\nИздаден в София на 6 август 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Кодекса за социално осигуряване \n(обн., ДВ, бр. 110 от 1999 г.; Решение № 5 на Конституционния съд от 2000 г. – бр. 55 от 2000 г.; изм., бр. 64 от 2000 г., бр. 1, 35 и 41 от 2001 г., бр. 1, 10, 45, 74, 112, 119 и 120 от 2002 г., бр. 8, 42, 67, 95, 112 и 114 от 2003 г., бр. 12, 21, 38, 52, 53, 69, 70, 112 и 115 от 2004 г., бр. 38, 39, 76, 102, 103, 104 и 105 от 2005 г., бр. 17, 30, 34, 56, 57, 59 и 68 от 2006 г.; попр., бр. 76 от 2006 г.; изм., бр. 80, 82, 95, 102 и 105 от 2006 г., бр. 41, 52, 53, 64, 77, 97, 100, 109 и 113 от 2007 г., бр. 33, 43, 67, 69, 89, 102 и 109 от 2008 г., бр. 23, 25, 35, 41, 42, 93, 95, 99 и 103 от 2009 г., бр. 16, 19, 43, 49, 58, 59, 88, 97, 98 и 100 от 2010 г.; Решение № 7 на Конституционния съд от 2011 г. – бр. 45 от 2011 г.; изм., бр. 60, 77 и 100 от 2011 г., бр. 7, 21, 38, 40, 44, 58, 81, 89, 94 и 99 от 2012 г., бр. 15, 20, 70, 98, 104, 106, 109 и 111 от 2013 г., бр. 1, 18, 27, 35, 53 и 107 от 2014 г., бр. 12, 14, 22, 54, 61, 79, 95, 98 и 102 от 2015 г., бр. 62, 95, 98 и 105 от 2016 г., бр. 62, 92, 99 и 103 от 2017 г., бр. 7 и 15 от 2018 г.; попр., бр. 16 от 2018 г.; изм., бр. 17, 30, 46, 53, 64, 77, 88, 98, 102 и 105 от 2018 г., бр. 12, 35, 83, 94 и 99 от 2019 г., бр. 26, 28, 51, 64, 69, 103 и 109 от 2020 г., бр. 12, 19, 21 и 77 от 2021 г., бр. 16, 18, 25, 51, 58 и 62 от 2022 г., бр. 8, 53, 66, 84, 85 и 106 от 2023 г. и бр. 2, 16 и 27 от 2024 г.)\n§ 1. \nВ чл. 33, ал. 5 се правят следните допълнения:\n1. В т. 8 след думите „международни договори“ се добавя „и прилага европейските регламенти за координация на системите за социална сигурност“.\n2. Създава се т. 10а:\n„10а. поддържа информационна система за получените парични обезщетения за безработица на база придобит осигурителен стаж по законодателството на държава, с която се прилагат европейските регламенти за координация на системите за социална сигурност;“.\n§ 2. \nВ чл. 42, ал. 4 числото „90“ се заменя със „120“.\n§ 3. \nВ чл. 54б се създава ал. 8:\n„(8) Когато в периода по ал. 1, от който се определя среднодневното възнаграждение или среднодневният осигурителен доход, или в месеца, в който е прекратено осигуряването, се включва осигурителен стаж, придобит по законодателството на държава, с която се прилагат европейските регламенти за координация на системите за социална сигурност, при определяне размера на паричното обезщетение за безработица се вземат предвид:\n1. доходите, получавани от лицето по време на последната му работа;\n2. всички доходи в Република България, включително съответните доходи за периодите по ал. 7, както и доходите в други държави, за които се прилагат европейските регламенти за координация на системите за социална сигурност за последните 24 календарни месеца, предхождащи месеца на прекратяване на осигуряването.“\nЗаключителна разпоредба\n§ 4.\n В Кодекса на труда (обн., ДВ, бр. 26 и 27 от 1986 г.; изм., бр. 6 от 1988 г., бр. 21, 30 и 94 от 1990 г., бр. 27, 32 и 104 от 1991 г., бр. 23, 26, 88 и 100 от 1992 г.; Решение № 12 на Конституционния съд от 1995 г. – бр. 69 от 1995 г.; изм., бр. 87 от 1995 г., бр. 2, 12 и 28 от 1996 г., бр. 124 от 1997 г., бр. 22 от 1998 г.; Решение № 11 на Конституционния съд от 1998 г. – бр. 52 от 1998 г.; изм., бр. 56, 83, 108 и 133 от 1998 г., бр. 51, 67 и 110 от 1999 г., бр. 25 от 2001 г., бр. 1, 105 и 120 от 2002 г., бр. 18, 86 и 95 от 2003 г., бр. 52 от 2004 г., бр. 19, 27, 46, 76, 83 и 105 от 2005 г., бр. 24, 30, 48, 57, 68, 75, 102 и 105 от 2006 г., бр. 40, 46, 59, 64 и 104 от 2007 г., бр. 43, 94, 108 и 109 от 2008 г., бр. 35, 41 и 103 от 2009 г., бр. 15, 46, 58 и 77 от 2010 г.; Решение № 12 на Конституционния съд от 2010 г. – бр. 91 от 2010 г.; изм., бр. 100 и 101 от 2010 г., бр. 18, 33, 61 и 82 от 2011 г., бр. 7, 15, 20 и 38 от 2012 г.; Решение № 7 на Конституционния съд от 2012 г. – бр. 49 от 2012 г.; изм., бр. 77 и 82 от 2012 г., бр. 15 и 104 от 2013 г., бр. 1, 27 и 61 от 2014 г., бр. 54, 61, 79 и 98 от 2015 г., бр. 8, 57, 59, 98 и 105 от 2016 г., бр. 85, 86, 96 и 102 от 2017 г., бр. 7, 15, 30, 42, 59, 77, 91 и 92 от 2018 г., бр. 79 от 2019 г., бр. 13, 28, 44, 64, 104, 107 и 109 от 2020 г., бр. 25, 51, 58, 62 и 104 от 2022 г., бр. 11, 14, 66, 84, 85 и 106 от 2023 г. и бр. 27 и 39 от 2024 г.) в чл. 114а, ал. 2 числото „90“ се заменя със „120“.\nЗаконът е приет от 50-ото Народно събрание на 2 август 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n5136"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165584",
    "meta": [],
    "text": "УКАЗ № 247\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за гражданската регистрация, приет от 50-ото Народно събрание на 25 септември 2024 г.\nИздаден в София на 3 октомври 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за гражданската регистрация\n(обн., ДВ, бр. 67 от 1999 г.; изм., бр. 28 и 37 от 2001 г., бр. 54 от 2002 г., бр. 63 от 2003 г., бр. 70 и 96 от 2004 г., бр. 30 от 2006 г., бр. 48 и 59 от 2007 г., бр. 105 от 2008 г., бр. 6, 19, 47, 74 и 82 от 2009 г., бр. 33 от 2010 г., бр. 9 и 39 от 2011 г., бр. 42 от 2012 г., бр. 66 и 68 от 2013 г., бр. 53 и 98 от 2014 г., бр. 55 от 2015 г., бр. 39 и 50 от 2016 г., бр. 85 и 91 от 2017 г., бр. 47 от 2018 г., бр. 17, 24 и 101 от 2019 г., бр. 105 от 2020 г. и бр. 80 от 2023 г.)\n§ 1. \nВ чл. 76, ал. 2, изречение първо думата „молба“ се заменя със „заявление“, а в изречение второ думата „молбата“ се заменя със „заявлението“.\n§ 2. \nВ чл. 92 се правят следните изменения и допълнения:\n1. В ал. 9 се създава ново изречение второ: „При невъзможност лицата по ал. 8 да се регистрират на друг адрес комисията предлага да се регистрират на служебен адрес.“, а изречение второ става изречение трето.\n2. Алинея 11 се изменя така:\n„(11) Алинея 10 не се прилага при:\n1. първа адресна регистрация по чл. 90, ал. 2;\n2. заявяване на адресна регистрация от собственик на имота;\n3. регистриране на служебен адрес.“\n3. В ал. 12 думите „регистрация, промяна на адрес и заличаване на адресна регистрация“ се заменят с „регистрация и промяна на адрес“.\n4. В ал. 14 думите „заличаване на адресна регистрация“ се заменят с „регистриране на служебен адрес“.\n5. Създават се ал. 15 и 16:\n„(15) Регистрация на служебен адрес се извършва в общината по последна адресна регистрация на лицето, ако има такава.\n(16) Органите по ал. 1 не носят отговорност за получената кореспонденция на служебен адрес.“\n§ 3. \nВ чл. 93 се правят следните изменения и допълнения:\n1. Създават се нови ал. 5 и 6:\n„(5) Българските граждани с настоящ адрес в чужбина, които са вписани в регистъра на населението, но не могат да посочат постоянен адрес в Република България, както и да представят документите по чл. 92, ал. 2 и 3, могат да заявят служебен адрес в общината по последна адресна регистрация в страната.\n(6) Чужденци, получили статут на бежанец, хуманитарен статут или на които е предоставено убежище в Република България, при вписване за първи път в регистъра на населението, ако не могат да посочат адрес в Република България, както и да представят документите по чл. 92, ал. 2 и 3, след подадено от тях заявление за постоянен адрес и адресна карта за настоящ адрес се регистрират на служебен адрес в общината, където пребивават.“\n2. Досегашните ал. 5, 6 и 7 стават съответно ал. 7, 8 и 9.”\n§ 4. \nВ глава четвърта, раздел I се създава чл. 97а:\n„Чл. 97а. При закриване на адрес от Националния класификатор на настоящите и постоянните адреси в Република България от кмета на общината регистрираните на адреса лица са длъжни да заявят нов постоянен и/или настоящ адрес в едномесечен срок от връчването на заповедта за закриване на адреса. В случай че лицата не заявят нов адрес, след изтичане на срока по изречение първо органите по чл. 92, ал. 1 ги регистрират на служебен адрес.“\n§ 5. \nВ чл. 99а се правят следните изменения и допълнения:\n1. Досегашният текст става ал. 1.\n2. Създава се ал. 2:\n„(2) Алинея 1 не се прилага, когато промяната на адресната регистрация по постоянен и/или настоящ адрес се заявява от собственик на имота.“\n§ 6. \nВ чл. 99б се правят следните изменения и допълнения:\n1. В ал. 1, изречение първо думите „или по искане на собственик на имот, подадени до орган по чл. 92, ал. 1 или до областния управител за нарушение на чл. 92, чл. 99, ал. 1 и 4 или чл. 99а, както и по собствена инициатива кметът на общината или на района“ се заменят със „за нарушение по чл. 92, чл. 99, ал. 1 и 4 или чл. 99а, подаден до орган по чл. 92, ал. 1 или до областния управител, както и по своя инициатива, кметът на общината, кметът на района или областният управител“, а изречение трето се изменя така: „В случаите на подаден писмен сигнал заповедта за определяне на комисията се издава в срок от 7 работни дни от получаването му и се обявява на таблото за обявления и на интернет страницата на общината.“\n2. В ал. 2, изречение първо думата „7-дневен“ се заменя с „ 14-дневен“. \n3. Алинея 3 се изменя така:\n„(3) В тридневен срок от извършване на проверката и въз основа на протокола по ал. 2 кметът на общината издава заповед за регистриране на служебен адрес на лицата, за които е установено, че адресната им регистрация е извършена в нарушение на изискванията на чл. 92 или 99а. Кметът на общината или определено от него длъжностно лице уведомява заинтересованите лица за извършените регистрации на служебен адрес.“\n4. В ал. 4 изречение второ се изменя така: „Лицата, които не са включени в списъците по изречение първо, се регистрират на служебен адрес, в случай че не са заявили друг.”\n5. Създават се нова ал. 5 и ал. 6 и 7:\n„(5) Собственикът на недвижим имот има право да изиска от органа по чл. 92, ал. 1 заличаване на регистрацията на лице, регистрирано на адреса на неговия имот, което не му е съпруг или роднина по права линия, по съребрена линия до четвърта степен включително или по сватовство до втора степен включително.\n(6) Въз основа на искането по ал. 5 длъжностни лица от общинската администрация, определени от органа по чл. 92, ал. 1, извършват в тридневен срок служебна проверка в регистъра на населението за родствената връзка между собственика и лицата, адресно регистрирани на имота, както и проверка чрез отделите „Местни данъци и такси“ относно собствеността на имота. За резултата от проверката се съставя протокол.\n(7) Въз основа на протокола по ал. 6 кметът на общината в тридневен срок издава заповед за регистриране на служебен адрес на лице, което не е съпруг или роднина по права линия, по съребрена линия до четвърта степен включително или по сватовство до втора степен включително на лицето по ал. 5. Кметът на общината или определено от него длъжностно лице уведомява по реда на Административнопроцесуалния кодекс заинтересованото лице за извършените регистрации на служебен адрес.“\n6. Досегашната ал. 5 става ал. 8 и се изменя така:\n„(8) Лице, регистрирано по постоянен адрес на служебен адрес, е длъжно в едномесечен срок от уведомяването му да подмени личните си документи.“\n§ 7. \nВ чл. 116 се правят следните изменения:\n1. В ал. 1 числото „100“ се заменя с „500“, а числото „500“ се заменя с „1000“.\n2. В ал. 2 числото „50“ се заменя с „200“, а числото „300“ се заменя с „500“.\n§ 8. \nВ чл. 116а числото „500“ се заменя с „1000“, а числото „3000“ се заменя с „5000“.\n§ 9. \nВ параграф 1 от допълнителната разпоредба се правят следните изменения и допълнения:\n1. Точка 3 се отменя.\n2. Създава се т. 4:\n„4. „Служебен адрес“ е адрес на недвижим имот – общинска собственост, определен от органа по чл. 89, ал. 5 за извършване на служебна адресна регистрация по постоянен и настоящ адрес.“\n§ 10.\n В § 1б, ал. 5 от преходните и заключителните разпоредби думата „Молбите“ се заменя със „Заявленията“.\nПреходни и заключителни разпоредби\n§ 11.\n В Изборния кодекс (обн., ДВ, бр. 19 от 2014 г.; изм., бр. 35, 53 и 98 от 2014 г., бр. 79 от 2015 г., бр. 39, 57, 85 и 97 от 2016 г.; Решение № 3 на Конституционния съд от 2017 г. – бр. 20 от 2017 г.; изм., бр. 85 от 2017 г., бр. 94 и 102 от 2018 г., бр. 17, 21, 29, 34, 60 и 61 от 2019 г., бр. 88 и 107 от 2020 г., бр. 36 от 2021 г.; Решение № 5 на Конституционния съд от 2021 г. – бр. 37 от 2021 г.; Решение № 9 на Конституционния съд от 2021 г. – бр. 58 от 2021 г.; изм., бр. 15 и 104 от 2022 г.; Решение № 9 на Конституционния съд от 2023 г. – бр. 104 от 2023 г.) в чл. 9, ал. 1 думите „чл. 93, ал. 4“ се заменят с „чл. 93, ал. 4, чл. 97а и чл. 99б, ал. 3 и 4“.\n§ 12.\n Лица, които към момента на влизането в сила на този закон нямат валиден български документ за самоличност поради липса на постоянен адрес, могат да заявят промяна на постоянния си адрес, като се идентифицират с български документ за самоличност с изтекъл срок на валидност или по реда на Закона за Министерството на вътрешните работи.\n§ 13.\n В едномесечен срок от влизането в сила на този закон органите по чл. 92, ал. 1 определят служебен адрес на територията на общината за извършване на адресна регистрация.\n§ 14.\n В двумесечен срок от влизането в сила на този закон главна дирекция „Гражданска регистрация и административно обслужване“ в Министерството на регионалното развитие и благоустройството изпраща на органите по чл. 92, ал. 1 списък на живите граждани със заличен постоянен адрес или чийто постоянен адрес е закрит от Националния класификатор на настоящите и постоянните адреси. Органите по чл. 92, ал. 1 извършват регистрация на лицата по изречение първо на служебен адрес в срок до 6 месеца след получаването на списъка. Лицата се включват в списъка на общината по заличения постоянен адрес.\n§ 15.\n Законът влиза в сила от деня на обнародването му в „Държавен вестник“, с изключение на:\n1. параграф 3, който влиза в сила два месеца след обнародването на закона в „Държавен вестник“;\n2. параграф 4, който влиза в сила 6 месеца след обнародването на закона в „Държавен вестник“.\nЗаконът е приет от 50-ото Народно събрание на 25 септември 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n6285"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165756",
    "meta": [],
    "text": "УКАЗ № 246\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за здравето, приет от 50-ото Народно събрание на 25 септември 2024 г.\nИздаден в София на 3 октомври 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за здравето \n(обн., ДВ, бр. 70 от 2004 г.; изм., бр. 46, 76, 85, 88, 94 и 103 от 2005 г., бр. 18, 30, 34, 59, 71, 75, 80, 81, 95 и 102 от 2006 г., бр. 31, 41, 46, 53, 59, 82 и 95 от 2007 г., бр. 13, 102 и 110 от 2008 г., бр. 36, 41, 74, 82, 93, 99 и 101 от 2009 г., бр. 41, 42, 50, 59, 62, 98 и 100 от 2010 г., бр. 8, 9, 45 и 60 от 2011 г., бр. 38, 40, 54, 60, 82, 101 и 102 от 2012 г., бр. 15, 30, 66, 68, 99, 104 и 106 от 2013 г., бр. 1, 98 и 107 от 2014 г., бр. 9, 72, 80 и 102 от 2015 г., бр. 17, 27, 98 и 103 от 2016 г., бр. 58, 85 и 102 от 2017 г., бр. 18, 77, 91, 98 и 102 от 2018 г., бр. 24, 58, 99 и 101 от 2019 г., бр. 23, 28, 34, 44, 67, 103, 105 и 110 от 2020 г., бр. 21 от 2021 г., бр. 8, 17, 18, 32, 41, 58 и 62 от 2022 г.; Решение № 14 на Конституционния съд от 2022 г. – бр. 94 от 2022 г.; изм., бр. 102 и 104 от 2022 г., бр. 8, 66, 80, 86, 96 и 102 от 2023 г. и бр. 35 и 39 от 2024 г.)\n§ 1. \nВ чл. 28г се правят следните изменения и допълнения:\n1. Създават се ал. 3а, 3б и 3в:\n„(3а) Медицинските и немедицинските специалисти в лечебните и здравните заведения са длъжни да създават електронен здравен запис за всяка извършена дейност. Изготвената в лечебните и здравните заведения здравна документация се изпраща към Националната здравноинформационна система като електронен документ, подписан с квалифициран електронен подпис.\n(3б) Електронният здравен запис представлява електронен документ или съвкупност от електронни документи за всяка една от извършените от медицинските и немедицинските специалисти в лечебните и здравните заведения дейности, включително дейностите, извършени от разстояние, с които се създава или използва здравна информация за гражданина или които са относими към неговото здравословно състояние, независимо от неговия здравноосигурителен статус и източника на финансиране на съответната дейност.\n(3в) Лечебните и здравните заведения нямат право да изискват заплащане от пациентите за извършване на дейностите по ал. 3а.“\n2. Алинея 5 се изменя така:\n„(5) За нуждите на информационната система по ал. 1:\n1. първичните администратори на данни предоставят автоматизирано на министъра на здравеопазването безвъзмездно, съгласно изискванията на Закона за електронното управление, най-малко следните данни:\nа) за гражданската регистрация – от Национална база данни „Население“, поддържана от Министерството на регионалното развитие и благоустройството чрез Главна дирекция „Гражданска регистрация и административно обслужване“;\nб) за валидността на българските лични документи – от Националния автоматизиран информационен фонд за българските лични документи – „Национален регистър на българските лични документи“, за целите на идентифицирането на физическите лица.\n2. Националната агенция за приходите предоставя на Министерството на здравеопазването информация за здравноосигурителния статус на физическите лица, вписани в регистъра на агенцията.“\n3. Създават се ал. 8, 9 и 10:\n„(8) Присъствието на пациенти в лечебни и здравни заведения, извършването на изявления и изразяването на информирано съгласие за извършваните в лечебните и здравните заведения дейности и на други съгласия се удостоверяват по ред, определен в наредбата по ал. 6.\n(9) Не може да се въвеждат изисквания за възпроизвеждане или съхранение на хартиен носител на електронни документи, които са част от електронните здравни записи в Националната здравноинформационна система, освен при обективна необходимост по технически причини или когато пациентът изрази желание да получи информация на хартиен носител.\n(10) Електронни документи, определени с наредбата по ал. 6, част от електронните здравни записи в Националната здравноинформационна система, се удостоверяват чрез квалифициран електронен времеви печат по смисъла на Регламент (ЕС) № 910/2014 на Европейския парламент и на Съвета от 23 юли 2014 г. относно електронната идентификация и удостоверителните услуги при електронни трансакции на вътрешния пазар и за отмяна на Директива 1999/93/ЕО (OB, L 257/73 от 28 август 2014 г.), наричан по-нататък „Регламент (ЕС) № 910/2014“.“\n§ 2. \nВ чл. 28д се правят следните изменения и допълнения:\n1. В ал. 1 се създава т. 5:\n„5. съсловни организации на медицински специалисти, които по силата на закон водят електронни регистри на членовете си, за упражняване на професията им.“\n2. Алинея 2 се изменя така:\n„(2) Предоставянето на достъп до информацията в електронния здравен запис на гражданина на лицата по ал. 1, т. 2 – 5 се извършва само след изрично писмено съгласие при условия и по ред, определени в наредбата по чл. 28г, ал. 6 при спазване на изискванията на чл. 28г, ал. 8.“\n§ 3. \nВ глава първа, раздел VI се създава чл. 28е:\n„Чл. 28е. (1) Лечебните и здравните заведения не носят отговорност за неверни, неактуални или неправилно въведени от други лица данни в регистрите и информационните системи по чл. 28г, ал. 5.\n(2) При противоречие между документ на хартиен носител и електронен здравен запис относно здравната информация в Националната здравноинформационна система по отношение на здравната информация предимство има записът в Националната здравноинформационна система, освен ако няма обективни причини, които поставят под съмнение автентичността на електронния документ, или ако електронният документ е електронен образ на документ на хартиен носител.“\n§ 4. \nВ глава първа, раздел VI се създава чл. 28ж:\n„Чл. 28ж. (1) Министърът на здравеопазването извършва оценка на специализирания софтуер, чрез който се обменят данни със системата по чл. 28г, ал. 1, относно лесното му използване и съответствието му с изискванията на наредбата по чл. 28г, ал. 6 при условия и по ред, определени в наредбата по чл. 28г, ал. 6.\n(2) С наредбата по ал. 1 не може да се въвеждат ограничения за използване на софтуерни продукти на база на резултата от оценяването.\n(3) Министърът на здравеопазването утвърждава списък на оценените специализирани софтуери по ал. 1 и го публикува на интернет страницата на Министерството на здравеопазването по график, определен в наредбата по ал. 1. В списъка се посочва и резултатът от извършената оценка на съответния специализиран софтуер по ал. 1.\n(4) Производителите на специализирания софтуер по ал. 1 го предоставят на лица, определени от министъра на здравеопазването, безплатно за целите на оценяването.“\n§ 5. \nВ глава първа, раздел VI се създава чл. 28з:\n„Чл. 28з. (1) Министърът на здравеопазването изгражда и поддържа система за управление на графиците на работа с пациенти на медицинските специалисти в лечебните заведения като част от Националната здравноинформационна система.\n(2) Медицинските специалисти използват системата по ал. 1 доброволно и безплатно.“\n§ 6. \nВ чл. 36 думите „Регламент (ЕС) № 910/2014 на Европейския парламент и на Съвета от 23 юли 2014 г. относно електронната идентификация и удостоверителните услуги при електронни трансакции на вътрешния пазар и за отмяна на Директива 1999/93/ЕО (OB, L 257/73 от 28 август 2014 г.), наричан по-нататък „Регламент (ЕС) № 910/2014“ се заменят с „Регламент (ЕС) № 910/2014“.\n§ 7. \nВ чл. 54а т. 1 се изменя така:\n„1. на физически лица, извън случаите на еднолични търговци, чийто предмет на дейност включва продажбата на диазотен оксид (райски газ) на търговци по смисъла на Търговския закон;“.\n§ 8. \nСъздава се чл. 55а:\n„Чл. 55а. (1) Забранява се рекламата на диазотен оксид (райски газ) в онлайн платформи по смисъла на Регламент (ЕС) 2022/2065 на Европейския парламент и на Съвета от 19 октомври 2022 г. относно единния пазар на цифрови услуги и за изменение на Директива 2000/31/ЕО (Акт за цифровите услуги) (ОВ, L 277/1 от 27 октомври 2022 г.), наричан по-нататък „Регламент (ЕС) 2022/2065“.\n(2) За преустановяване публикуването на реклама по ал. 1 се разпорежда премахване със заповед по чл. 9, параграф 1 от Регламент (ЕС) 2022/2065, издадена от председателя на Комисията за защита на потребителите.“\n§ 9. \nВ чл. 218 се правят следните изменения и допълнения:\n1. В ал. 1 след думите „56а“ се добавя „ал. 1“.\n2. В ал. 2 след думите „56а“ се добавя „ал. 1“.\n3. Алинея 2а се изменя така:\n„(2а) Който наруши чл. 54а, се наказва с глоба от 5000 до 10 000 лв., а при повторно извършване на същото нарушение – от 10 000 до 20 000 лв. Когато нарушението е извършено от едноличен търговец или от юридическо лице, се налага имуществена санкция в размер от 20 000 до 30 000 лв., а когато нарушението е извършено в обект – заведение за хранене и развлечения, както и при повторно извършване на едно и също нарушение – от 30 000 до 40 000 лв. и затваряне на търговския обект.“\n4. Създават се ал. 2б и 2в:\n„(2б) Който наруши чл. 56а, ал. 2 или 3, се наказва с глоба от 3000 до 5000 лв., а когато нарушението е извършено в обект – заведение за хранене и развлечения, както и при повторно извършване на едно и също нарушение – от 5000 до 10 000 лв.\n(2в) Наказанията по ал. 2а се налагат и на лицата, допуснали извършването на нарушение по чл. 54а или 56а, ал. 3 в управляван от тях обект.“\nПреходни и заключителни разпоредби\n§ 10.\n В Закона за кръвта, кръводаряването и кръвопреливането (обн., ДВ, бр. 102 от 2003 г.; изм., бр. 70 от 2004 г., бр. 30 и 65 от 2006 г., бр. 31 от 2007 г., бр. 41 и 74 от 2009 г., бр. 59 и 98 от 2010 г., бр. 60 от 2011 г., бр. 38 и 54 от 2012 г., бр. 68 от 2013 г., бр. 77 и 102 от 2018 г. и бр. 54 от 2020 г.) в чл. 13 се създава ал. 3:\n„(3) Обстоятелствата за здравословното състояние на донора в декларацията по ал. 1 се проверяват в Националната здравноинформационна система.“\n§ 11.\n В Закона за лечебните заведения (обн., ДВ, бр. 62 от 1999 г.; изм., бр. 88 и 113 от 1999 г.; попр., бр. 114 от 1999 г.; изм., бр. 36, 65 и 108 от 2000 г.; Решение № 11 на Конституционния съд от 2001 г. – бр. 51 от 2001 г.; изм., бр. 28 и 62 от 2002 г., бр. 83, 102 и 114 от 2003 г., бр. 70 от 2004 г., бр. 46, 76, 85, 88 и 105 от 2005 г., бр. 30, 34, 59, 80 и 105 от 2006 г., бр. 31, 53 и 59 от 2007 г., бр. 110 от 2008 г., бр. 36, 41, 99 и 101 от 2009 г., бр. 38, 59, 98 и 100 от 2010 г., бр. 45 и 60 от 2011 г., бр. 54, 60 и 102 от 2012 г., бр. 15 и 20 от 2013 г., бр. 47 от 2014 г., бр. 72 и 95 от 2015 г., бр. 81 и 98 от 2016 г., бр. 85, 99, 101 и 103 от 2017 г., бр. 18, 77, 84, 91 и 102 от 2018 г., бр. 13, 24, 42 и 101 от 2019 г., бр. 28, 54, 71, 85, 103 и 110 от 2020 г., бр. 11 от 2021 г., бр. 8, 32 и 104 от 2022 г., бр. 8 от 2023 г. и бр. 39 от 2024 г.) се правят следните допълнения:\n1. Създава се чл. 6б:\n„Чл. 6б. (1) Лечебните заведения и медицинските специалисти в тях може да извършват медицинска помощ от разстояние.\n(2) Медицинската помощ от разстояние по ал. 1 включва диагностични, лечебни, рехабилитационни и профилактични дейности и се извършва:\n1. при спазване на медицинските стандарти по чл. 6, ал. 1;\n2. чрез прилагане на утвърдени от медицинската наука и практика методи;\n3. чрез медицински, информационни и комуникационни технологии, които гарантират сигурност на личните данни и здравната информация;\n4. в съответствие с чл. 81, ал. 1, чл. 85 и чл. 86, ал. 1 от Закона за здравето.\n(3) Не се извършва медицинска помощ от разстояние по ал. 1, ако липсата на присъствен контакт с пациента: \n1. би могла да застраши живота и/или здравето на пациента; \n2. не гарантира качество и безопасност на медицинската помощ.\n(4) Решението за оказване на медицинска помощ от разстояние се взима за всеки отделен случай от прилагащия я медицински специалист, който носи отговорност за нейното качество и безопасност. \n(5) Медицинската помощ от разстояние се осъществява след изразено информирано съгласие от пациента в съответствие с чл. 87 от Закона за здравето относно следните обстоятелства:\n1. обхват на прилаганата медицинска помощ от разстояние;\n2. мерките за защита на личните данни и здравната информация;\n3. описание на разумните алтернативи и очакваните резултати от прилаганата медицинска помощ от разстояние;\n4. потенциалните рискове, свързани с прилагането на медицинската помощ от разстояние;\n5. вероятността за благоприятно повлияване и риска за здравето при прилаганата медицинска помощ от разстояние;\n6. ограниченията в прилагането на медицинската помощ от разстояние;\n7. името и специалността на лицата, които прилагат съответната медицинска помощ от разстояние, с ясно дефинирани отговорности и професионална компетентност;\n8. правото на пациента да прекрати предоставяната медицинска помощ от разстояние по всяко време; \n9. правото на медицинския специалист да откаже или да прекрати оказването на медицинска помощ от разстояние в случаите по ал. 3;\n10. индивидуалните разходи за пациента при предоставянето на медицинската помощ от разстояние, при наличие на такива.\n(6) Информацията по ал. 5 се предоставя преди оказване на съответната медицинска помощ от разстояние, в подходящ обем и форма, даващи възможност за свобода на избора.\n(7) Пациентът или лицата по чл. 87 от Закона за здравето са длъжни да предоставят своевременно достъп до цялата здравна информация, касаеща здравословно състояние на пациента, както следва:\n1. точни и изчерпателни данни при снемането на анамнеза;\n2. данни за оказаната до момента медицинска помощ, диспансеризация, приемани лекарствени продукти, рисковите фактори, свързани със заболяването му, и други.\n(8) При предоставяне на медицинска помощ от разстояние медицинските специалисти имат право на достъп до електронния здравен запис на пациента след получаване на информирано съгласие на пациента по ред, определен в наредбата по ал. 9.\n(9) Министърът на здравеопазването определя с наредба:\n1. реда за оказване на медицинска помощ от разстояние;\n2. критериите към медицинските дейности, при които не се допуска оказване на медицинска помощ от разстояние;\n3. условията и реда за предоставяне на информация и изразяване на информирано съгласие чрез медицински, информационни и комуникационни технологии при оказване на медицинска помощ от разстояние;\n4. изискванията към медицинските, информационните и комуникационните технологии за оказване на медицинска помощ от разстояние.“\n2. В чл. 19, ал. 1 се създава нова т. 5:\n„5. мобилни профилактични и скринингови дейности в труднодостъпни и отдалечени райони чрез мобилни структури;“.\n3. В чл. 20, ал. 2 накрая се добавя „както и да извършват дейности по чл. 19, ал. 1, т. 5“.\n4. В § 1 от допълнителната разпоредба в т. 11 накрая се добавя „както и мобилни профилактични и скринингови дейности в труднодостъпни и отдалечени райони“.\n§ 12.\n В Закона за храните (обн., ДВ, бр. 52 от 2020 г.; изм., бр. 65 от 2020 г., бр. 13 от 2021 г., бр. 102 от 2022 г., бр. 80, 100 и 102 от 2023 г. и бр. 41 от 2024 г.) в чл. 131а се правят следните изменения:\n1. В ал. 1 думите „от 500 до 1000 лв.“ се заменят с „от 5000 до 10 000 лв.“.\n2. В ал. 2 думите „от 800 до 1500 лв.“ се заменят с „от 8000 до 15 000 лв.“, а думите „от 1500 до 3000 лв.“ се заменят с „от 15 000 до 30 000 лв.“.\n3. В ал. 3 думите „от 3000 до 6000 лв.“ се заменят с „от 30 000 до 60 000 лв.“, а думите „от 5000 до 12 000 лв.“ се заменят с „от 50 000 до 120 000 лв.“.\n§ 13.\n В Закона за здравното осигуряване (обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г., бр. 35, 41, 42, 93, 99 и 101 от 2009 г., бр. 19, 26, 43, 49, 58, 59, 62, 96, 97, 98 и 100 от 2010 г., бр. 9, 60, 99 и 100 от 2011 г., бр. 38, 60, 94, 101 и 102 от 2012 г., бр. 4, 15, 20, 23 и 106 от 2013 г., бр. 1, 18, 35, 53, 54 и 107 от 2014 г., бр. 12, 48, 54, 61, 72, 79, 98 и 102 от 2015 г., Решение № 3 на Конституционния съд от 2016 г. – бр. 20 от 2016 г.; изм., бр. 98 от 2016 г., бр. 85, 101 и 103 от 2017 г., бр. 7, 17, 30, 40, 77, 92, 102 и 105 от 2018 г., бр. 24, 99 и 101 от 2019 г., бр. 54, 67 и 103 от 2020 г., бр. 21 от 2021 г., бр. 18, 32 и 62 от 2022 г., бр. 8, 13, 64, 66, 82, 84 и 106 от 2023 г., бр. 13 и 16 от 2024 г.; Решение № 6 на Конституционния съд от 2024 г. – бр. 36 от 2024 г.; изм., бр. 39 от 2024 г.) в чл. 68 се правят следните допълнения:\n1. В ал. 7, изречение второ след думата „информация“ се добавя „с изключение на информацията от регистрите, информационните бази от данни и системи на НЗОК по чл. 28г, ал. 4 от Закона за здравето“.\n2. Създава се ал. 10:\n„(10) При създаване на електронни документи в Националната здравноинформационна система, с които се удостоверява извършването на дейности, заплащани от Националната здравноосигурителна каса, се извършва предварителна автоматизирана проверка с данните и автоматизирания контрол от информационната система на Националната здравноосигурителна каса по ред, определен от Министерството на здравеопазването и Националната здравноосигурителна каса.“\n§ 14.\n (1) В срок до 1 януари 2027 г. лечебните и здравните заведения са длъжни да въведат електронен здравен запис за всяка извършена дейност по чл. 28г, ал. 3а, когато са налице следните условия:\n1. за извършените дейности не е наличен запис в Националната здравноинформационна система или в системите на Националната здравноосигурителна каса;\n2. за извършените дейности е налична достатъчно информация в структуриран вид във вътрешни електронни системи и бази данни с цел създаване на електронен здравен запис съгласно изискванията на наредбата по чл. 28г, ал. 6;\n3. за вида дейности има утвърден образец от министъра на здравеопазването;\n4. дейността е извършена след 1 януари 2022 г.\n(2) В срока по ал. 1 лечебните и здравните заведения изпращат електронните здравни записи по ал. 1 към Националната здравноинформационна система по ред, определен от министъра на здравеопазването. \n(3) Подписването на електронните здравни записи по ал. 1 може да се извърши от длъжностно лице в лечебното или здравното заведение, което е различно от лицето, извършило дейностите.\n(4) За електронните здравни записи по ал. 1 не се прилагат разпоредбите на чл. 28г, ал. 9 и 10.\n(5) Министърът на здравеопазването създава възможност за тестово въвеждане на електронните здравни записи по реда на ал. 2 в срок до 1 април 2026 г.\n§ 15.\n В срок до една година от влизането в сила на този закон Националната здравноосигурителна каса изпраща всички здравни данни от информационната система по чл. 63, ал. 1 от Закона за здравното осигуряване, които са въведени след 1 януари 2010 г., на министъра на здравеопазването с цел попълване на електронните здравни записи на пациентите по ред, определен от министъра на здравеопазването.\n§ 16.\n Министърът на здравеопазването привежда наредбата по чл. 28г, ал. 6 в съответствие с изискванията на този закон в срок до 6 месеца от влизането в сила на този закон.\n§ 17.\n Министърът на здравеопазването:\n1. издава наредбата по чл. 6б, ал. 9 от Закона за лечебните заведения в срок до 1 април 2025 г.;\n2. привежда наредбата по чл. 46, ал. 3 от Закона за лечебните заведения в съответствие с изискванията на този закон в срок до 1 юли 2025 г.\n§ 18.\n Законът влиза в сила от деня на обнародването му в „Държавен вестник“, с изключение на:\n1. параграф 11, т. 1, която влиза в сила от 1 април 2025 г.;\n2. параграф 5 и § 11, т. 2, 3 и 4, които влизат в сила от 1 януари 2026 г.\nЗаконът е приет от 50-ото Народно събрание на 25 септември 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n6286"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165765",
    "meta": [],
    "text": "УКАЗ № 245\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за подпомагане на земеделските производители, приет от 50-ото Народно събрание на 25 септември 2024 г.\nИздаден в София на 3 октомври 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за подпомагане на земеделските производители\n(обн., ДВ., бр. 58 от 1998 г.; изм., бр. 79 и 153 от 1998 г., бр. 12, 26, 86 и 113 от 1999 г., бр. 24 от 2000 г., бр. 34 и 41 от 2001 г., бр. 46 и 96 от 2002 г., бр. 18 от 2004 г., бр. 14 и 105 от 2005 г., бр. 18, 30, 34, 59, 96 и 108 от 2006 г., бр. 13, 53 и 59 от 2007 г., бр. 16, 36, 43 и 100 от 2008 г., бр. 12, 32, 82 и 85 от 2009 г., бр. 59 от 2010 г., бр. 8 от 2011 г., бр. 38 от 2012 г., бр. 15, 66, 101 и 109 от 2013 г., бр. 40 и 98 от 2014 г., бр. 12, 61 и 95 от 2015 г., бр. 45, 58 и 61 от 2016 г., бр. 13 и 58 от 2017 г., бр. 2, 18 и 77 от 2018 г., бр. 51 и 98 от 2019 г., бр. 21, 63 и 103 от 2020 г., бр. 13 и 23 от 2021 г., бр. 61 и 102 от 2022 г., бр. 66 от 2023 г. и бр. 39, 41 и 70 от 2024 г.)\n§ 1. \nВ чл. 14 се правят следните изменения и допълнения:\n1. В ал. 1 се създава нова т. 11: \n„11. до двадесет и пет на сто от сумите, получени в резултат на намаленията и изключванията, при прилагане на предварителните условия съгласно чл. 12 и 13 от Регламент (ЕС) 2021/2115.“\n2. В ал. 3 думите „т. 12 и 13“ се заменят с „т. 11, 12 и 13“.\n§ 2. \nВ чл. 27 се правят следните изменения и допълнения:\n1. Създава се нова ал. 8: \n„(8) При издаване на актове по ал. 6 и 7 се прилагат сроковете за давност съгласно Регламент (ЕО, Евратом) № 2988/95 на Съвета от 18 декември 1995 г. относно защитата на финансовите интереси на Европейските общности.“\n2. Досегашните ал. 8 и 9 стават съответно ал. 9 и 10.\n§ 3. \nВ чл. 28 се правят следните изменения и допълнения:\n1. В ал. 1 след думите „между Държавен фонд „Земеделие“ се добавя „или Управляващия орган на Стратегическия план“, а след думата „лица“ се добавя „или от ръководителя на Управляващия орган на Стратегическия план“.\n2. Алинея 2 се изменя така:\n„(2) Индивидуалните административни актове, с които се отказва изцяло или частично изплащането на безвъзмездна финансова помощ по интервенциите по чл. 52, ал. 1, т. 1, се издават в срок до 31 декември на годината, следваща годината на подаване на заявления за подпомагане.“\n3. Създават се ал. 3 и 4:\n„(3) Когато индивидуалният административен акт, с който се отказва изцяло или частично изплащането на безвъзмездна финансова помощ по интервенциите по чл. 52, ал. 1, т. 1 и 2, не бъде изтеглен в срок до 6 месеца от публикуването му в СЕУ, актът се счита за връчен. \n(4) Индивидуалният административен акт, с който се отказва изцяло или частично изплащането на безвъзмездна финансова помощ по техническата помощ, се счита за връчен с изпращането на съобщението в СЕУ.“\n§ 4. \nВ чл. 52, ал. 4 думите „административен договор“ се заменят с „административен акт, след което се подписва административен договор“. \n§ 5. \nВ чл. 54, ал. 4 в изречение първо накрая се добавя „както и ако кандидатстват за първи път и отговарят на изискванията на ал. 1, т. 1 – 3“, а в изречение второ думите „и през“ се заменят с „през“.\n§ 6. \nВ чл. 56, ал. 3 след думите „обнародват в“ се добавя „официалния раздел на“.\n§ 7. \nВ чл. 57, ал. 3 се правят следните изменения и допълнения:\n1. В изречение първо след думата „стопанин“ се добавя „за последната приключила данъчна година“.\n2. Създава се ново изречение трето: „Данните се предоставят веднъж годишно от Националната агенция за приходите преди приключване на окончателната оторизация и плащанията по интервенциите за текущата кампания.“ \n3. Досегашното изречение трето става изречение четвърто и в него думата „официални“ и думите „за годината, предхождаща годината на кандидатстване за подпомагане“ се заличават.\n§ 8. \nВ чл. 60 се правят следните изменения и допълнения:\n1. В ал. 1 думата „момента“ се заменя с „първата година“, а след думите „заявление за подпомагане“ се добавя „по схемата за млади земеделски стопани или интервенцията за допълнително подпомагане на доходите за млади земеделски стопани“.\n2. В ал. 3 думата „интервенцията“ се заменя със „схемата за млади земеделски стопани или интервенцията за допълнително подпомагане на доходите за млади земеделски стопани“.\n§ 9. \nВ чл. 68 се правят следните допълнения:\n1. В ал. 1 се създава т. 4:\n„4. условията и реда за предоставяне на подпомагане по интервенцията по чл. 76, параграф 3, буква „а“ от Регламент (ЕС) 2021/2115, както и реда за налагане на административни санкции.“\n2. В ал. 2 след думата „утвърждава“ се добавя „със заповед“ и се създава изречение второ: „Със заповедта се определя и краен срок за публикуване на разясненията и начална и крайна дата за подаване на заявленията за подпомагане.“\n3. В ал. 3 след думите „Проектите на“ се добавя „заповеди по ал. 2 с“.\n4. Създават се ал. 7 – 10:\n„(7) Административният договор или административният акт за предоставяне или отказ за предоставяне на безвъзмездна финансова помощ се сключва или издава в 6-месечен срок след приключване на приема на заявления за подпомагане.\n(8) Административният договор или административният акт, включително одобреното с тях заявление за подпомагане, може да бъдат изменяни и/или допълвани по инициатива на ръководителя на управляващия орган, на Държавен фонд „Земеделие“ или по искане на бенефициента, когато това се основава на свързани с процедурата промени в правото на Европейския съюз, в български нормативни актове, в политиката на европейско и/или национално ниво, произтичаща от стратегически документ, или в Стратегическия план.\n(9) Одобреното с административния договор или с административния акт заявление за подпомагане може да бъде изменяно и/или допълвано по мотивирано искане на бенефициента и извън случаите по ал. 8. \n(10) Измененията и допълненията по ал. 8 и 9 не могат да водят до:\n1. промяна на основната цел на дейността и/или на предназначението на инвестицията съгласно одобреното заявление за подпомагане;\n2. несъответствие с целите, дейностите и изискванията, посочени в документите по ал. 2;\n3. увеличение на стойността на договорената финансова помощ;\n4. несъответствие с критериите за подбор, по които заявлението за подпомагане на бенефициента е било оценено и изменението или допълнението ще доведе до брой на точките, по-малък от минималния брой на точките за заявленията за подпомагане, за които е наличен бюджет, но не по-малък от минималния брой, определен в документите по ал. 2 по съответния прием.“\n§ 10.\n В чл. 73 се правят следните изменения и допълнения:\n1. В ал. 1 след думата „интервенциите“ се добавя „и по техническата помощ“.\n2. В ал. 5 в изречение второ думите „изтеглянето на съобщението“ се заменят с „изтеглянето му“ и се създава изречение трето: „Когато актът не бъде изтеглен в срок до един месец от публикуването му в СЕУ, актът се счита за връчен.“\n3. Алинея 7 се изменя така:\n„(7) Актът по ал. 1 подлежи на доброволно изпълнение в 14-дневен срок от връчването му. След изтичане на срока за доброволно изпълнение недължимо платената финансова помощ, заедно с дължимите лихви за просрочие, се събира и чрез прихващане от всички следващи плащания към бенефициента от Държавен фонд „Земеделие“, независимо от източника на финансиране, или чрез упражняване на права по дадени от бенефициента обезпечения.“\n4. В ал. 9 след думите „обнародват в“ се добавя „официалния раздел на“.\n5. Създават се ал. 10 и 11:\n„(10) При издаването на акта по ал. 1 се прилагат сроковете за давност съгласно Регламент (ЕО, Евратом) № 2988/95 на Съвета от 18 декември 1995 г. относно защитата на финансовите интереси на Европейските общности. \n(11) Държавен фонд „Земеделие“ не предприема действия по възстановяване при:\n1. изтичане на сроковете за давност по ал. 10;\n2. смърт на физическото лице, когато няма наследници или други лица, които отговарят за публичното задължение;\n3. заличаване на юридическото лице след прекратяване с производство по ликвидация или несъстоятелност;\n4. подлежащи на възстановяване суми, които без лихвите не надвишават определения в чл. 27, ал. 4 размер.“\n§ 11.\n В чл. 74 се правят следните изменения и допълнения: \n1. Досегашният текст става ал. 1 и в него накрая се добавя „и подлежи на оспорване пред компетентния съд по реда на Административнопроцесуалния кодекс, като оспорването не спира неговото изпълнение“.\n2. Създава се ал. 2:\n„(2) При неспазване на правилата за възлагане на обществени поръчки от Държавен фонд „Земеделие“ – бенефициент по наредбата по чл. 68, ал. 1, т. 2, установено при извършен последващ контрол от Министерството на земеделието и храните, финансовата корекция се налага от ръководителя на Управляващия орган на Стратегическия план с акта и по реда на чл. 73.“\nПреходни и заключителни разпоредби\n§ 12.\n (1) За започналите и неприключили до влизането в сила на този закон производства, за които няма влязъл в сила индивидуален административен акт, с който се отказва изцяло или частично изплащането на безвъзмездна финансова помощ по схемите и мерките, за които редът за подаване на заявление е определен в наредбата по чл. 32, ал. 5, се прилага чл. 28, ал. 3.\n(2) Публикуваните в СЕУ до влизането в сила на този закон индивидуални административни актове, с които се отказва изцяло или частично изплащането на безвъзмездна финансова помощ по схемите и мерките, за които редът за подаване на заявление е определен в наредбата по чл. 32, ал. 5 и които все още не са изтеглени, срокът по чл. 28, ал. 3 започва да тече от влизането в сила на този закон.\n(3) Индивидуалните административни актове за кампания 2023 г., с които се отказва изцяло или частично изплащането на безвъзмездна финансова помощ по интервенциите по чл. 52, ал. 1, т. 1, се издават в срок от 7 месеца от влизането в сила на този закон.\n§ 13.\n Законът влиза в сила от деня на обнародването му в „Държавен вестник“.\nЗаконът е приет от 50-ото Народно събрание на 25 септември 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n6287"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165562",
    "meta": [],
    "text": "УКАЗ № 244\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на актовете на Четвъртия извънреден конгрес на Всемирния пощенски съюз, приет от 50-ото Народно събрание на 20 септември 2024 г.\nИздаден в София на 30 септември 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на актовете на Четвъртия извънреден конгрес на Всемирния пощенски съюз\nЧлен единствен.\n Ратифицира Четвъртия допълнителен протокол към Общия правилник на Всемирния пощенски съюз, Първия допълнителен протокол към Всемирната пощенска конвенция и Първия допълнителен протокол към Споразумението за услугите по пощенските плащания, приети от Четвъртия извънреден конгрес на Всемирния пощенски съюз, подписани в Рияд на 5 октомври 2023 г.\nЗаконът е приет от 50-ото Народно събрание на 20 септември 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6201"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165784",
    "meta": [],
    "text": "УКАЗ № 242\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение на Закона за държавния бюджет на Република България за 2024 г., приет от 50-ото Народно събрание на 20 септември 2024 г.\nИздаден в \nСофия на 20 септември 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение на Закона за държавния бюджет на Република България за 2024 г. \n(обн., ДВ, бр. 108 от 2023 г.; изм., бр. 38 и 67 от 2024 г.)\n      § 1.\n Приложение № 3 към чл. 107, ал. 13 се изменя така:\n„Приложение № 3 към чл. 107, ал. 13\nПрогнозен размер на капиталовите разходи по Инвестиционната програма за общински проекти\nВИЖ приложението\n“\nЗаключителна разпоредба\n      §\n \n2.\n Законът влиза в сила от деня на обнародването му в „Държавен вестник“.\n      Законът е приет от 50-ото Народно събрание на 20 септември 2024 г. и е подпечатан с официалния печат на Народното събрание.\nПредседател на Народното събрание: \nРая Назарян\n6202"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165768",
    "meta": [],
    "text": "УКАЗ № 240\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за ратифициране на Споразумението относно Централноевропейската програма за обмен в университетското образование (CEEPUS IV), подписано в гр. Варшава, Полша, на 20 септември 2023 г., приет от 50-ото Народно събрание на 18 септември 2024 г.\nИздаден в \nСофия на 20 септември 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза ратифициране на Споразумението относно Централноевропейската програма за обмен в университетското образование (CEEPUS IV), подписано в гр. Варшава, Полша, на 20 септември 2023 г.\nЧлен единствен. \nРатифицира Споразумението относно Централноевропейската програма за обмен в университетското образование (CEEPUS IV), подписано в гр. Варшава, Полша, на 20 септември 2023 г.\nЗаконът е приет от 50-ото Народно събрание на 18 септември 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6168"
  },
  {
    "title": "Закони",
    "date": "",
    "link": "https://www.parliament.bg/bg/laws/ID/165771",
    "meta": [],
    "text": "УКАЗ № 238\nНа основание чл. 98, т. 4 от Конституцията на Република България\nПОСТАНОВЯВАМ:\nДа се обнародва в „Държавен вестник“ Законът за изменение и допълнение на Закона за местните данъци и такси, приет от 50-ото Народно събрание на 17 септември 2024 г.\nИздаден в \nСофия на 20 септември 2024 г. \nПрезидент на Републиката: \nРумен\n \nРадев\nПодпечатан с държавния печат.\nМинистър на правосъдието: \nМария Павлова\nЗАКОН\nза изменение и допълнение на Закона за местните данъци и такси \n(обн., ДВ, бр. 117 от 1997 г.; изм., бр. 71, 83, 105 и 153 от 1998 г., бр. 103 от 1999 г., бр. 34 и 102 от 2000 г., бр. 109 от 2001 г., бр. 28, 45, 56 и 119 от 2002 г., бр. 84 и 112 от 2003 г., бр. 6, 18, 36, 70 и 106 от 2004 г., бр. 87, 94, 100, 103 и 105 от 2005 г., бр. 30, 36 и 105 от 2006 г., бр. 55 и 110 от 2007 г., бр. 70 и 105 от 2008 г., бр. 12, 19, 41 и 95 от 2009 г., бр. 98 от 2010 г., бр. 19, 28, 31, 35 и 39 от 2011 г.; Решение № 5 на Конституционния съд от 2012 г. – бр. 30 от 2012 г.; изм., бр. 53, 54 и 102 от 2012 г., бр. 24, 30, 61 и 101 от 2013 г., бр. 105 от 2014 г., бр. 14, 35, 37, 79 и 95 от 2015 г., бр. 32, 43, 74, 80 и 97 от 2016 г., бр. 88, 92, 96, 97 и 99 от 2017 г., бр. 98 и 108 от 2018 г., бр. 1 и 24 от 2019 г.; Решение № 4 на Конституционния съд от 2019 г. – бр. 32 от 2019 г.; изм., бр. 38, 96, 101 и 102 от 2019 г., бр. 18, 71, 104, 107 и 110 от 2020 г., бр. 14 и 16 от 2021 г., бр. 8, 17 и 104 от 2022 г., бр. 66, 80 и 106 от 2023 г. и бр. 70 от 2024 г.)\n§ 1. \nВ Закона за изменение и допълнение на Закона за местните данъци и такси (обн., ДВ, бр. 101 от 2013 г.; изм., бр. 105 от 2014 г., бр. 95 от 2015 г., бр. 97 от 2016 г., бр. 88 от 2017 г., бр. 98 от 2018 г. и бр. 14 от 2021 г.) в заключителните разпоредби в § 13, ал. 1 думите „31 декември на годината, следваща публикуването на резултатите от преброяването на населението и жилищния фонд в Република България през 2021 г.“ се заменят с „31 декември 2025 г.“.\n§ 2. \nВ Закона за изменение и допълнение на Закона за местните данъци и такси (обн., ДВ, бр. 88 от 2017 г.; изм., бр. 98 от 2018 г. и бр. 14 от 2021 г.) в преходните и заключителните разпоредби се правят следните изменения и допълнения:\n1. В § 16 ал. 1 и 2 се изменят така:\n„(1) Срокът за одобряване на план-сметка за 2026 г. за всяка от услугите по чл. 62 е до 31 януари 2026 г.\n(2) За 2026 г. чл. 68, ал. 2 не се прилага.“\n2. В § 17 в текста преди т. 1 след думите „през 2021 г.“ се добавя „и следващи години“.\n3. В § 21 думите „1 януари на втората година, следваща публикуването на резултатите от преброяването на населението и жилищния фонд в Република България през 2021 г.“ се заменят с „1 януари 2026 г.“.\nПреходни и заключителни разпоредби\n§ 3. \n(1) Месечните обезпечения и отчисления за 2024 г. и 2025 г. по чл. 60, ал. 2, т. 1 и 2 и чл. 64, ал. 1 от Закона за управление на отпадъците може да се разходват по решение на общинския съвет чрез вътрешни компенсирани промени, без да се изменя приетият от общинския съвет начин на определяне и размер на таксата за битови отпадъци. Средствата могат да бъдат използвани и за почистване на нерегламентирано изхвърлени отпадъци.\n(2) Дължимите месечни отчисления за 2024 г. и 2025 г. по чл. 60, ал. 2, т. 1 и 2 и чл. 64, ал. 1 от Закона за управление на отпадъците се внасят в срок до 31 декември на съответната година, когато не е прието решение на общинския съвет по ал. 1 за съответната година. Регионалната инспекция по околната среда и водите, на чиято територия се намира съответното депо, възстановява от банковата сметка за чужди средства преведените и неусвоени от общините месечни обезпечения и отчисления за 2024 г. по чл. 60, ал. 2, т. 1 и 2 и чл. 64, ал. 1 от Закона за управление на отпадъците, за които има решение на общинския съвет по ал. 1, в срок до 30 април 2025 г.\n(3) Не се начисляват лихви върху дължимите суми за месечни отчисления за 2024 г. и 2025 г. по чл. 60, ал. 2, т. 1 и 2 и чл. 64, ал. 1 от Закона за управление на отпадъците.\n§ 4. \nЗаконът влиза в сила от деня на обнародването му в „Държавен вестник“ с изключение на § 3, който влиза в сила от 1 януари 2025 г.\nЗаконът е приет от 50-ото Народно събрание на 17 септември 2024 г. и е подпечатан с официалния печат на Народното събрание.\nПредседател на Народното събрание:\n Рая Назарян\n6119"
  }
]