{
  "title": "17/12/2009 Закон за изменение и допълнение на Закона за здравното осигуряване",
  "date": "",
  "link": "https://www.parliament.bg/bg/laws/ID/9629",
  "lawId": "9629",
  "actualTitle": "Закони",
  "metadata": [],
  "fullText": "ЗАКОН\n\nза изменение и допълнение на Закона за здравното осигуряване \n\n(обн., ДВ, бр. 70 от 1998 г.; изм., бр. 93 и 153 от 1998 г., бр. 62, 65, 67, 69, 110 и 113 от 1999 г., бр. 1, 31 и 64 от 2000 г., бр. 41 от 2001 г., бр. 1, 54, 74, 107, 112, 119 и 120 от 2002 г., бр. 8, 50, 107 и 114 от 2003 г., бр. 28, 38, 49, 70, 85 и 111 от 2004 г., бр. 39, 45, 76, 99, 102, 103 и 105 от 2005 г., бр. 17, 18, 30, 33, 34, 59, 80, 95 и 105 от 2006 г., бр. 11 от 2007 г.; Решение № 3 на Конституционния съд от 2007 г. – бр. 26 от 2007 г.; изм., бр. 31, 46, 53, 59, 97, 100 и 113 от 2007 г., бр. 37, 71 и 110 от 2008 г. и бр. 35, 41, 42, 93 и 99 от 2009 г.)\n\n§ 1.\n\n В чл. 1 се правят следните изменения и допълнения:\n\n1. Досегашният текст става ал. 1.\n\n2. Създават се ал. 2 и 3:\n\n„(2) Здравното осигуряване е дейност по набирането на здравноосигурителни вноски и здравноосигурителни премии, управлението на набраните средства и тяхното разходване за заплащане на здравни дейности, услуги и стоки, предвидени в този закон, в националните рамкови договори (НРД) и в здравноосигурителните договори.\n\n(3) Здравното осигуряване е задължително и доброволно.“\n\n§ 2. \n\nЧлен 2 се изменя така:\n\n„Чл. 2. (1) Задължителното здравно осигуряване е дейност по управление и разходване на средствата от задължителни здравноосигурителни вноски за заплащане на здравни дейности, което се осъществява от Националната здравноосигурителна каса (НЗОК) и от нейните териториални поделения – районни здравноосигурителни каси (РЗОК). Задължителното здравно осигуряване предоставя основен пакет от здравни дейности, гарантиран от бюджета на НЗОК.\n\n(2) Набирането на средства от задължителните здравноосигурителни вноски, които се определят със закон, се осъществява от Националната агенция за приходите.“\n\n§ 3. \n\nЧлен 3 се изменя така:\n\n„Чл. 3. Доброволното здравно осигуряване е дейност по поемане на рискове, свързани с финансовото обезпечаване на определени здравни услуги и стоки, осъществявана от лицензирани по този закон здравноосигурителни дружества срещу заплащане на здравноосигурителни премии, въз основа на здравноосигурителни договори.“\n\n§ 4. \n\nВ чл. 4 се създава ал. 3:\n\n„(3) Условията и редът за упражняване правото на достъп и свободен избор на осигурените лица до медицинска помощ се уреждат в наредбата по чл. 81, ал. 3 от Закона за здравето и в националните рамкови договори.“\n\n§ 5. \n\nВ глава втора, раздел I се създава чл. 4а:\n\n„Чл. 4а. Националният рамков договор е нормативен административен акт, който има действие на територията на цялата страна за определен срок и е задължителен за НЗОК, РЗОК, изпълнителите на медицинска помощ, осигурените лица и осигурителите.“\n\n§ 6. \n\nВ чл. 6 ал. 3 се изменя така:\n\n„(3) Органи на управление на НЗОК са:\n\n1. надзорният съвет;\n\n2. директорът.“\n\n§ 7. \n\nЧленове 7, 7а, 7б, 8, 9, 10, 11 и 12 се отменят.\n\n§ 8. \n\nЧлен 13 се изменя така:\n\n„Чл. 13. (1) Надзорният съвет на НЗОК се състои от 9 членове – един представител на представителните организации за защита правата на пациентите, един представител на представителните организации на работниците и служителите, двама представители на представителните организации на работодателите и 5 представители на държавата, един от които е изпълнителният директор на Националната агенция за приходите. \n\n(2) Представителите по ал. 1 на представителните организации за защита правата на пациентите се избират и освобождават от организациите, признати по реда на чл. 86в от Закона за здравето.\n\n(3) Представителите по ал. 1 на представителните организации на работниците и служителите и на представителните организации на работодателите се избират и освобождават от организациите, признати по реда на чл. 3 от Кодекса на труда.\n\n(4) Председателят на надзорния съвет и останалите четирима представители на държавата в надзорния съвет се определят и освобождават с решение на Министерския съвет по предложение на министъра на здравеопазването.“ \n\n§ 9. \n\nЧлен 14 се изменя така:\n\n„Чл. 14. (1) Надзорният съвет се избира за срок 5 години. \n\n(2) Предсрочно освобождаване на член на надзорния съвет се извършва:\n\n1. по негова молба; \n\n2. при обективна невъзможност да изпълнява задълженията си за срок, по-дълъг от 6 месеца;\n\n3. при наличие на основанията по чл. 18;\n\n4. по решение на Министерския съвет или на съответните организации по чл. 13, ал. 2 и 3.\n\n(3) На мястото на предсрочно освободения член на надзорния съвет или при смърт се избира по реда на чл. 13 нов член за срок до края на мандата на съвета.“\n\n§ 10.\n\n Член 15 се изменя така:\n\n„Чл. 15. (1) Надзорният съвет:\n\n1. приема правилник за устройството и дейността на НЗОК по предложение на директора; \n\n2. участва в изготвянето и приемането на НРД; \n\n3. одобрява проекта на закон за годишния бюджет на НЗОК след становището на министъра на здравеопазването по чл. 19, ал. 7, т. 3; \n\n4. одобрява годишния финансов отчет, годишния отчет за изпълнението на бюджета на НЗОК и годишния отчет за дейността на НЗОК; \n\n5. осъществява контрол върху оперативната дейност на директора по изпълнението на бюджета, на НРД и по дейността на НЗОК;\n\n6. взема решение за временно изпълняващ длъжността директор на НЗОК в случаите по чл. 19, ал. 4;\n\n7. взема решения за използване на средства от резерва на НЗОК;\n\n8. взема решения за вътрешно преразпределяне на средства за административни разходи и на средства за разходи за придобиване на дълготрайни активи в рамките на утвърдения бюджет на НЗОК;\n\n9. взема решения за сключване на сделки над определения от правилника за устройството и дейността на НЗОК размер;\n\n10. взема решения за сключване на договори за заем и тяхното обезпечаване;\n\n11. определя изискванията за заемане на длъжността и приема правилата за провеждане на конкурси за директори на РЗОК.\n\n(2) Членовете на надзорния съвет отговарят солидарно за виновно причинени вреди на НЗОК.“\n\n§ 11.\n\n Член 16 се изменя така:\n\n„Чл. 16. (1) Надзорният съвет провежда редовни заседания най-малко веднъж месечно. Заседанията на съвета се свикват от неговия председател.\n\n(2) Извънредно заседание на надзорния съвет може да бъде свикано от неговия председател, от една трета от членовете му, от директора на НЗОК и от министъра на здравеопазването по предложен от тях дневен ред.\n\n(3) Надзорният съвет взема решения при присъствието на най-малко две трети от членовете му, но с не по-малко от 5 гласа „за“, с изключение на случаите по чл. 15, ал. 1, т. 1, 2 и 5, в които решенията се вземат с обикновено мнозинство. \n\n(4) В заседанията на надзорния съвет участва и директорът на НЗОК без право на глас.\n\n(5) Организацията на работа на надзорния съвет се урежда в съответствие с действащото законодателство в правилника за устройството и дейността на НЗОК.“\n\n§ 12.\n\n Член 17 се отменя.\n\n§ 13.\n\n В чл. 18 се правят следните изменения:\n\n1. В ал. 1:\n\nа) в текста преди т. 1 думите „събранието на представителите, на управителния съвет и на контролния съвет“ се заменят с „надзорния съвет“;\n\nб) точка 2 се изменя така:\n\n„2. членове на управителни или контролни органи на лечебни заведения, съдружници или акционери, притежаващи над 5 на сто от капитала на лечебните заведения, включително лицата, учредили лечебните заведения по чл. 8, ал. 1, т. 1 и т. 2, буква „а“ и буква „б“ от Закона за лечебните заведения, или работят по трудов договор в лечебно заведение;“;\n\nв) точка 3 се отменя.\n\n2. Алинея 2 се изменя така:\n\n„(2) Забраната по ал. 1 се прилага в срок от 6 месеца след отпадане на основанието по ал. 1, т. 2.“ \n\n§ 14.\n\n Член 19 се изменя така:\n\n„Чл. 19. (1) Директорът на НЗОК се избира от Народното събрание за срок от 5 години.\n\n(2) Предложения за избор на директор на НЗОК могат да се правят от парламентарните групи.\n\n(3) Директор на НЗОК може да бъде лице, което отговаря на следните изисквания:\n\n1. има придобито висше образование с образователно-квалификационна степен „магистър“;\n\n2. има минимум три години професионален опит в областта на управлението на здравеопазването, банковото, застрахователното или осигурителното дело.\n\n(4) Предсрочно прекратяване на мандата на директора на НЗОК става с решение на Народното събрание при: \n\n1. влязла в сила присъда за умишлено престъпление от общ характер;\n\n2. влизане в сила на акт, с който е установен конфликт на интереси по Закона за предотвратяване и разкриване на конфликт на интереси;\n\n3. системно нарушаване на неговите задължения, неизпълнение на решение на надзорния съвет или извършване или допускане извършването от други лица на груби или системни нарушения на задължителното здравно осигуряване;\n\n4. обективна невъзможност да изпълнява задълженията си като директор за срок, по-дълъг от три месеца; \n\n5. подаване на оставка;\n\n6. смърт.\n\n(5) В случаите по ал. 4 надзорният съвет определя един от заместник-директорите на НЗОК, който временно да изпълнява длъжността директор на НЗОК. Народното събрание приема решение за избор на нов директор на НЗОК в срок не по-дълъг от 30 дни от прекратяването на договора на директора в случаите по ал. 4.\n\n(6) Отношенията между НЗОК и директора се уреждат с договор за управление, който се сключва по ред, определен от надзорния съвет.\n\n(7) Директорът на НЗОК:\n\n1. представлява НЗОК в страната и в чужбина;\n\n2. организира и ръководи оперативно дейността на НЗОК в съответствие със закона, правилника за устройството и дейността на НЗОК и решенията на надзорния съвет;\n\n3. изготвя проект на закон за годишния бюджет на НЗОК и го изпраща за становище от министъра на здравеопазването, след което внася проекта на закон за годишния бюджет на НЗОК заедно със становището на министъра на здравеопазването за разглеждане и одобрение от надзорния съвет;\n\n4. изготвя годишен финансов отчет, годишен отчет за изпълнението на бюджета на НЗОК и годишен отчет за дейността на НЗОК и ги внася в надзорния съвет за разглеждане и одобрение;\n\n5. внася одобрения от надзорния съвет проект на закон за годишния бюджет на НЗОК чрез министъра на здравеопазването в Министерския съвет;\n\n6. изготвя и внася в надзорния съвет проект на правилник за устройството и дейността на НЗОК и след неговото приемане го обнародва в „Държавен вестник“;\n\n7. предлага на надзорния съвет решение за използване на средства от резерва на НЗОК;\n\n8. внася чрез министъра на здравеопазването в Министерския съвет одобрените от надзорния съвет годишен отчет за изпълнението на бюджета на НЗОК и годишен отчет за дейността на НЗОК; \n\n9. сключва сделки до размер, определен в правилника за устройството и дейността на НЗОК;\n\n10. предлага на надзорния съвет сключване на сделки в размер над определения по реда на т. 9;\n\n11. обявява и провежда конкурси за директори на РЗОК в съответствие с изискванията и правилата по чл. 15, ал. 1, т. 11, сключва, изменя и прекратява трудовите договори със заместник-директорите на НЗОК, директорите на РЗОК и с работещите в централното управ­ление на НЗОК.“\n\n§ 15.\n\n В чл. 19а се правят следните изменения и допълнения:\n\n1. В ал. 1 накрая се добавя „като дейността им се определя от надзорния съвет“.\n\n2. В ал. 3 думата „Функциите“ се заменя с „Броят и функциите“.\n\n§ 16.\n\n Член 20 се изменя така:\n\n„Чл. 20. (1) Директорът на РЗОК: \n\n1. представлява НЗОК на териториално равнище;\n\n2. организира и ръководи дейността на РЗОК в съответствие със закона, правилника за устройството и дейността на НЗОК, решенията на надзорния съвет и актовете на директора на НЗОК; \n\n3. сключва, изменя и прекратява договорите с работещите в съответната РЗОК;\n\n4. сключва, изменя и прекратява договорите с изпълнителите на медицинска помощ на територията, обслужвана от РЗОК, съгласно закона, НРД и правилника за устройството и дейността на НЗОК.\n\n(2) Директорът на РЗОК може да бъде лице, което отговаря на следните изисквания:\n\n1. има придобито висше образование с образователно-квалификационна степен „магистър“;\n\n2. има минимум три години стаж по специалността в областта на управлението на здравеопазването, банковото, застрахователното или осигурителното дело.\n\n(3) Длъжността по ал. 1 се заема въз основа на конкурс, проведен по реда на Кодекса на труда.“\n\n§ 17.\n\n В чл. 21, ал. 1, т. 4 думата „управителния“ се заменя с „надзорния“, а думите „и събранието на представителите“ се заличават.\n\n§ 18.\n\n Член 25 се изменя така:\n\n„Чл. 25. В бюджета на НЗОК задължително се предвижда резерв, включително и за непредвидени и неотложни разходи.“\n\n§ 19.\n\n В чл. 26, ал. 1 текстът преди т. 1 се изменя така: „Резервът на НЗОК по чл. 25 се определя в размер на сумата от:“.\n\n§ 20.\n\n В чл. 27 се правят следните изменения: \n\n1. Алинея 2 се изменя така:\n\n„(2) Временно свободните средства на НЗОК се съхраняват в Българската народна банка и могат да се влагат само по депозитни сметки, обслужвани от Българската народна банка или за придобиване на първичния пазар на държавни ценни книжа, емитирани от българското правителство.“\n\n2. В ал. 3 думите „управителният съвет“ се заменят с „надзорният съвет по предложение на директора“. \n\n§ 21.\n\n В чл. 29, ал. 1 думите „Управителният съвет“ се заменят с „Директорът“.\n\n§ 22.\n\n В чл. 30, ал. 1 думите „управителния съвет“ се заменят с „директора на НЗОК“. \n\n§ 23.\n\n В чл. 31 думите „медицински кабинети, лаборатории“ се заменят с „лечебни и“.\n\n§ 24.\n\n В чл. 35 т. 2 се изменя така:\n\n„2. да избират лекар от лечебно заведение за първична медицинска помощ, сключило договор с РЗОК;“\n\n§ 25.\n\n В чл. 37 се създава нова ал. 5: \n\n„(5) Разликата между сумата по ал. 1, т. 1, изречение първо и сумата по ал. 1, т. 1, изречение второ се заплаща на лекаря или на лекаря по дентална медицина от републиканския бюджет по ред, определен в наредба на министъра на финансите и министъра на здравеопазването.“\n\n§ 26.\n\n В чл. 39 се правят следните изменения и допълнения:\n\n1. Алинея 1 се изменя така:\n\n„(1) За задължително осигурените лица в Националната здравноосигурителна каса, с изключение на лицата до 18-годишна възраст и лицата по чл. 40, ал. 5, от възникване на задължението им за здравно осигуряване се подават ежемесечно данни в Националната агенция за приходите по ред, определен с наредба на министъра на финансите.“\n\n2. Създава се нова ал. 2:\n\n„(2) Лицата, които по този закон имат задължението да внасят осигурителни вноски, с изключение на лицата по чл. 40, ал. 5, подават декларации за сумите за дължимите вноски за здравно осигуряване по ред, определен с наредбата по ал. 1.“\n\n3. Досегашната ал. 2 става ал. 3 и в нея думите „от Националната агенция за приходите и Националната здравноосигурителна каса образец“ се заменят със „с наредбата по ал. 1 образец за съответния период“.\n\n4. Досегашната ал. 3 става ал. 4 и в нея думите „попълват декларация за периода на авансово плащане по утвърден от Националната агенция за приходите и Националната здравноосигурителна каса образец“ се заменят с „представят декларации в Националната агенция за приходите по ред, определен с наредбата по ал. 1“.\n\n5. Досегашната ал. 4 става ал. 5 и в нея след думата „пребивават“ се добавя „продължително или“.\n\n§ 27.\n\n В чл. 40 се правят следните изменения и допълнения:\n\n1. В ал. 1:\n\nа) в т. 1:\n\nаа) текстът преди буква „а“ се изменя така: „за лицата по чл. 4, ал. 1 и 2 от Кодекса за социално осигуряване – доходът, върху който се дължат вноски за държавното обществено осигуряване, определен съгласно Кодекса за социално осигуряване; вноската се внася от работодателя или ведомството и се разпределя между работодателя или ведомството и осигурения в съотношение:\n\n– 2000 – 2001 г. – 80:20;\n\n– 2002 – 2004 г. – 75:25;\n\n– 2005 г. – 70:30;\n\n– 2006 г. – 65:35;\n\n– 2007 г. – 65:35;\n\n– 2008 г. – 60:40;\n\n– 2009 г. – 60:40;\n\n– 2010 г. и следващите години – 60:40:“; \n\nбб) в буква „б“ след думите „за отглеждане на дете“ се добавя „по реда на чл. 165, ал. 1 и чл. 167а от Кодекса на труда“;\n\nб) точка 2 се изменя така:\n\n„2. лицата по чл. 4, ал. 3, т. 1, 2 и 4 от Кодекса за социално осигуряване се осигуряват авансово върху месечен доход, който не може да бъде по-малък от минималния месечен размер на осигурителния доход за самоосигуряващите се лица и за регистрираните земеделски производители и тютюнопроизводители, определени със Закона за бюджета на държавното обществено осигуряване, и окончателно върху доходите от дейността и доходите по т. 3, през календарната година, съгласно справката към данъчната декларация по реда на чл. 6, ал. 8 от Кодекса за социално осигуряване; регистрираните земеделски производители и тютюнопроизводители, произвеждащи непреработена растителна и/или животинска продукция, не определят окончателен размер на осигурителния доход за тази дейност; вноските се внасят за сметка на самоосигуряващите се лица до 10-о число на месеца, следващ месеца, за който се отнасят, а окончателната осигурителна вноска най-късно в срока за подаване на данъчната декларация по чл. 50 от Закона за данъците върху доходите на физическите лица;“;\n\nв) в т. 3, буква „а“ и буква „б“ думите „нормативно признатите разходи“ се заменят с „разходите за дейността“;\n\nг) в т. 4 след думите „за пенсионерите“ се добавя „от държавното обществено осигуряване или от професионален пенсионен фонд“;\n\nд) в т. 5:          \n\nаа) думите „отглеждане на малко дете“ се заменят с „отпуск за отглеждане на малко дете по реда на чл. 164, ал. 1 и 3 от Кодекса на труда“;\n\nбб) създава се изречение второ: „За възнаграждението по чл. 40, ал. 4 от Кодекса за социално осигуряване осигурителните вноски се дължат по реда на т. 1.“ \n\n2. В ал. 3, т. 5 след думите „центрове за временно настаняване“ се добавя „центрове за настаняване от семеен тип, преходни жилища, защитени жилища, наблюдавани жилища и кризисни центрове“.\n\n3. В ал. 4 думите „половината от“ се заличават.\n\n4. Алинея 5 се изменя така:\n\n„(5) Лицата, които не подлежат на осигуряване по ал. 1, 2 и 3, са длъжни да:\n\n1. внасят осигурителни вноски върху осигурителен доход не по-малък от половината от минималния размер на осигурителния доход за самоосигуряващите се лица, определен със Закона за бюджета на държавното обществено осигуряване – до 10-о число на месеца, следващ месеца, за който се отнасят, и извършват годишно изравняване на осигурителния доход съгласно данните от данъчната декларация;\n\n2. подават декларация в срок до края на месеца, следващ месеца на възникване на това обстоятелство, по ред, определен с наредба на министъра на финансите, в която посочват, че ще се осигуряват по реда на т. 1.“\n\n5. Създава се нова ал. 6:\n\n„(6) Размерът на дължимата здравноосигурителна вноска се съобщава на лицата по ал. 5, т. 1 чрез средствата за масово осведомяване или от длъжностно лице при подаване на декларацията. Когато не е подадена декларация или вноските не са внесени в срок, може да бъде издаден акт за установяване на задължението от органите по приходите без извършване на ревизия. Актът може да се обжалва по реда на чл. 107, ал. 4 от Данъчно-осигурителния процесуален кодекс.“\n\n6. Досегашните ал. 6 и 7 стават съответно ал. 7 и 8.\n\n7. Създава се ал. 9:\n\n„(9) За лицата по ал. 2 и ал. 3, т. 9 осигуряването се извършва за сметка на републиканския бюджет след представяне в Националната агенция за приходите на документи, издадени от компетентен държавен орган, с който удостоверяват наличието на съответните обстоятелства по ал. 2 и ал. 3, т. 9.“\n\n§ 28.\n\n В чл. 42, ал. 1 след думата „изплатени“ се добавя „или начислени, но неизплатени“.\n\n§ 29.\n\n В чл. 45 се правят следните изменения и допълнения:\n\n1. В ал. 1 т. 4 се изменя така:\n\n„4. долекуване, продължително лечение и медицинска рехабилитация;“. \n\n2. В ал. 2 след числото „11“ се добавя „и 12“.\n\n3. В ал. 8 думата „управителния“ се заменя с „надзорния“.\n\n4. Създава се ал. 9:\n\n„(9) Условията и редът за сключване на индивидуални договори за заплащане на лекарствени продукти по чл. 262, ал. 4, т. 1 от Закона за лекарствените продукти в хуманната медицина между директора на РЗОК и притежателите на разрешение за търговия на дребно с лекарствени продукти се съгласуват от 9 представители на НЗОК и 9 представители на Българския фармацевтичен съюз, определени съответно от надзорния съвет на НЗОК и управителния съвет на Българския фармацевтичен съюз, в съответствие с наредбата по ал. 8.“\n\n§ 30.\n\n Член 49 се отменя.\n\n§ 31.\n\n Член 50 се изменя така:\n\n„Чл. 50. При ползване на медицинска помощ осигурените лица са длъжни да представят валидна електронна здравноосигурителна карта, удостоверяваща здравноосигурителния им статус, и документ за самоличност.“\n\n§ 32.\n\n В чл. 52 след думата „помощ“ се добавя „по цени, определени от лечебните заведения“.\n\n§ 33.\n\n Член 53 се изменя така:\n\n„Чл. 53. (1) За осъществяване на дейностите, предвидени в този закон, НЗОК и Българският лекарски съюз приемат чрез подписване Национален рамков договор за медицинските дейности, а НЗОК и Българският зъболекарски съюз приемат чрез подписване Национален рамков договор за денталните дейности.\n\n(2) Националните рамкови договори по ал. 1 се приемат за срок от 5 години, като при необходимост се актуализират по реда на приемането им по чл. 54.“\n\n§ 34.\n\n Член 54 се изменя така:\n\n„Чл. 54. (1) Изготвянето на НРД за медицинските дейности се извършва от 10 представители на НЗОК и 10 представители на Българския лекарски съюз след внасяне на проекта на закон за бюджета на НЗОК за следващата година за разглеждане от Народното събрание.\n\n(2) Изготвянето на НРД за денталните дейности се извършва от 9 представители на НЗОК и 9 представители на Българския зъболекарски съюз след внасяне на проекта на закон за бюджета на НЗОК за следващата година за разглеждане от Народното събрание.\n\n(3) Статутът на съсловните организации по ал. 1 и 2 и редът за определяне на представителите им за участие в изработването и приемането на НРД се уреждат със Закона за съсловните организации на лекарите и на лекарите по дентална медицина.\n\n(4) Представители на НЗОК по ал. 1 и 2 са членове на надзорния съвет и директорът на НЗОК.\n\n(5) Националните рамкови договори по ал. 1 и 2 се приемат с мнозинство от не по-малко от 7 представители на НЗОК и 7 представители на съсловните организации на лекарите, съответно на лекарите по дентална медицина. \n\n(6) Националните рамкови договори се приемат не по-рано от обнародването на бюджета на НЗОК за следващата година и не по-късно от последния работен ден на текущата година.\n\n(7) Министърът на здравеопазването съгласува приетите по реда на ал. 1 – 5 НРД в 14-дневен срок от представянето им и ги обнародва в „Държавен вестник.“\n\n(8) Когато Националният рамков договор за медицинските и съответно за денталните дейности не бъдат приети при условията и в сроковете, определени в този закон, се прилагат действащите до момента НРД.“\n\n§ 35.\n\n Член 55 се изменя така:\n\n„Чл. 55. (1) Приетите по реда на чл. 54 НРД влизат в сила от 1 януари на следващата календарна година.\n\n(2) Националните рамкови договори съдържат: \n\n1. условията, на които трябва да отговарят изпълнителите на медицинска помощ, както и реда за сключване на договори с тях;\n\n2. отделните видове медицинска помощ по чл. 45 ;\n\n3. условията и реда за оказване на помощта по т. 2;\n\n4. критерии за качество и достъпност на помощта по т. 2;\n\n5. документацията и документооборота;\n\n6. задълженията на страните по информационното осигуряване и обмена на информация;\n\n7. други въпроси от значение за здравното осигуряване.\n\n(3) Националните рамкови договори не могат да установяват изисквания за:\n\n1. минимален брой на регистрираните здравноосигурени лица от изпълнител на първична извънболнична помощ;\n\n2. условия, възпрепятстващи свободния избор от осигурения на изпълнители на медицинска помощ, сключили договор с РЗОК;\n\n3. извършване на високоспециализирани медицински дейности извън основния пакет, гарантиран от бюджета на НЗОК, от изпълнителите на специализирана извънболнична помощ;\n\n4. допълнителни изисквания за аптеки, търговци на едро и производители на лекарства извън предвидените в Закона за лекарствените продукти в хуманната медицина;\n\n5. максимален брой извършвани дейности и разпределение на квоти за изпълнителите на такива дейности в специализираната извънболнична и в болничната помощ;\n\n6. ограничение в обема и разпределение на извършваните дейности между лечебните заведения.“\n\n§ 36.\n\n Създават се чл. 55а, 55б и 55в:\n\n„Чл. 55а. (1) Прогнозните обеми, цените и методиките за остойностяване и за заплащане на медицинската помощ по чл. 55, ал. 2, т. 2 се разработват от Агенцията за икономически анализи и прогнози към министъра на финансите. \n\n(2) При разработване на прогнозните обеми, цените и методиките по ал. 1 Агенцията за икономически анализи и прогнози взема становището на националните консултанти по чл. 6а от Закона за здравето и на други водещи специалисти по отделните медицински специалности, посочени от Българския лекарски съюз и Българския зъболекарски съюз.\n\nЧл. 55б. (1) Към министъра на финансите се създава Консултативен съвет, който разглежда и дава становища относно обемите, цените и методиките, разработени по реда на чл. 55а.\n\n(2) Консултативният съвет по ал. 1 включва заместник-министър на здравеопазването, заместник-министър на труда и социалната политика и по един представител на НЗОК, Националната агенция за приходите, Агенцията за икономически анализи и прогнози, Българския лекарски съюз, Българския зъболекарски съюз, Българския фармацевтичен съюз, Българската асоциация на професионалистите по здравни грижи и един представител, определен от представителните организации за защита правата на пациентите. Поименният състав на съвета се определя със заповед на министъра на финансите по предложение на съответните ведомства и организации.\n\n(3) Министърът на финансите е председател на съвета по ал. 2 по право.\n\n(4) Организацията и редът за работа на Консултативния съвет се определят в правилник, издаден от министъра на финансите.\n\nЧл. 55в. (1) Обемите, цените и методиките за остойностяване и за заплащане на медицинската помощ по чл. 55, ал. 2, т. 2 се приемат ежегодно с постановление на Министерския съвет, по предложение на министъра на финансите. \n\n(2) Предложението на министъра на финансите по ал. 1 се изготвя в съответствие със становището на Консултативния съвет по чл. 55б, утвърдените медицински стандарти и Правилата за добра медицинска практика.“\n\n§ 37.\n\n Член 56 се изменя така:\n\n„Чл. 56. (1) Изпълнителите на медицинска помощ могат да изписват на задължително осигурените лица за напълно или частично заплащане от НЗОК лекарствени продукти по чл. 262, ал. 4, т. 1 от Закона за лекарствените продукти в хуманната медицина. \n\n(2) Изпълнителите на медицинска помощ могат да изписват на задължително осигурените лица за напълно или частично заплащане от НЗОК медицинските изделия и диетичните храни за специални медицински цели, определени от надзорния съвет на НЗОК.\n\n(3) Предписването и получаването на лекарствени продукти, напълно или частично заплащани от НЗОК извън тези по ал. 1 и 2 от изпълнител на медицинска помощ се извършва след писмена обосновка на необходимостта. Заплащането на тези лекарствени продукти става с разрешение на директора на съответната РЗОК.“\n\n§ 38.\n\n В чл. 59 се правят следните изменения и допълнения:\n\n1. Алинеи 1 – 5 се изменят така:\n\n„(1) Договорите по чл. 20, ал. 1, т. 4 за оказване на медицинска помощ по този закон се сключват между директора на РЗОК и изпълнителите на медицинска помощ в съответствие с НРД.\n\n(2) Договорите по ал. 1 не могат да бъдат сключени при условия, по-неизгодни от приетите с НРД.\n\n(3) Договорите по ал. 1 се сключват в писмена форма със срок на действие не по-малко от една година и не по-дълъг от срока на действие на НРД.\n\n(4) В договорите по ал. 1 се конкретизират изискванията и условията, посочени в чл. 55, ал. 2, т. 2 – 7 за прилагане на съответната територия. В договорите се определят взаимоотношенията между изпълнителите на медицинска помощ и между тях и други лица за изпълнение на медицинска помощ по чл. 55, ал. 2, т. 2.\n\n(5) Националната здравноосигурителна каса и районните здравноосигурителни каси са длъжни да информират изпълнителите за всички промени, произтичащи от решения на ръководните им органи или от промени в НРД, както и да дават необходимите указания за прилагането им. Условията, редът и сроковете за предоставяне на информация се уреждат в НРД и в договорите с изпълнителите.“\n\n2. Алинеи 6, 7, 8 и 9 се отменят.\n\n3. Създава се ал. 12:\n\n„(12) Лечебните заведения за болнична помощ, които не отговарят на условията по ал. 10, могат да сключват трудов договор за допълнителен труд по Кодекса на труда с медицински специалисти, осъществяващи дейност в болнични структури без легла, за следните специалности:\n\n1. вирусология;\n\n2. клинична микробиология;\n\n3. клинична паразитология;\n\n4. клинична патология;\n\n5. нуклеарна медицина.“\n\n§ 39.\n\n Създават се чл. 59а – 59в:\n\n„Чл. 59а. (1) В 30-дневен срок от влизането в сила на НРД лечебните заведения подават заявления в РЗОК за сключване на договор. \n\n(2) Документите, които се представят към заявлението за сключване на договор, се определят с НРД.\n\n(3) Националната здравноосигурителна каса, РЗОК и служителите им не могат да изискват от изпълнителите представяне на документи, както и да поставят условия, които не се съдържат в НРД.\n\nЧл. 59б. (1) Директорът на РЗОК в срок от 30 дни от подаване на заявлението сключва договор с изпълнителите, които отговарят на условията по чл. 55, ал. 2, т. 1 и на критериите за осигуряване на достъпност и качество на медицинската помощ по чл. 59в. \n\n(2) В срока по ал. 1 директорът на РЗОК издава заповед, с която прави мотивиран отказ за сключване на договор в случаите, когато лечебното заведение не отговаря на условията и критериите по ал. 1.\n\n(3) Заповедта по ал. 2 подлежи на обжалване по реда на Административнопроцесуалния кодекс, като оспорването не спира изпълнението на заповедта. \n\nЧл. 59в. Критерии за достъпност и качество на медицинската помощ са:\n\n1. обезпеченост на лечебното заведение по чл. 9 от Закона за лечебните заведения с медицински специалисти на основен трудов договор;\n\n2. наличие на нормативно определената и технически изправна медицинска апаратура и техника на територията на съответното лечебното заведение;\n\n3. осигуряване от лечебното заведение по чл. 9 от Закона за лечебните заведения на непрекъснато 24-часово изпълнение на медицинска помощ при спешни състояния; \n\n4. предоставяне на медицинска помощ в съответствие с утвърдените медицински стандарти и Правила за добра медицинска практика.“ \n\n§ 40.\n\n В чл. 63 се правят следните изменения и допълнения:\n\n1. Досегашният текст става ал. 1.\n\n2. Създава се ал. 2:\n\n„(2) Националната здравноосигурителна каса осигурява достъп на Министерството на здравеопазването до информационната система по ал. 1.“\n\n§ 41.\n\n Създава се чл. 64а:\n\n„Чл. 64а. (1) Лечебните заведения – изпълнители на медицинска помощ, са длъжни да обявят на общодостъпни места в сградата си информация относно:\n\n1. здравните дейности, гарантирани от бюджета на НЗОК;\n\n2. стойността, която НЗОК заплаща за здравните дейности по ал. 1;\n\n3. безплатно предоставяните медицински услуги по чл. 82 от Закона за здравето;\n\n4. случаите, когато лицата имат право на целеви средства от републиканския бюджет и начина на отпускането им; \n\n5. случаите, когато лицата заплащат медицинска помощ, извън обхвата на задължителното здравно осигуряване;\n\n6. информация за здравноосигурителните дружества, с които имат сключен договор;\n\n7. списък на заболяванията, при които задължително здравноосигурените лица са освободени от заплащане на сумите по чл. 37, ал. 1.\n\n(2) Информацията по ал. 1 се обявява и на интернет страницата на лечебните заведения или се оповестява по друг обичаен начин.“\n\n§ 42.\n\n Член 67 се изменя така:\n\n„Чл. 67. Данните за осигурените лица се съхраняват в НЗОК 5 години след приключване на здравното им осигуряване, а за изпълнителите – 5 години след прекратяване на последния им договор с НЗОК.“\n\n§ 43.\n\n В чл. 68, ал. 1 се правят следните изменения и допълнения:\n\n1. В т. 3 думите „здравноосигурителна книжка“ се заменят с „електронна здравно­осигурителна карта“.\n\n2. В т. 6 след думата „финансов“ се добавя „и медицински“.\n\n§ 44.\n\n Член 69 се изменя така:\n\n„Чл. 69. Изпълнителният директор на Националната агенция за приходите изготвя и представя в Министерството на здравеопазването и НЗОК информация за осигурените лица, за размера на събраните здравноосигурителни вноски и тенденциите за тяхната събираемост по ред, определен в инструкция, издадена от изпълнителния директор на Националната агенция за приходите и директора на НЗОК.“\n\n§ 45.\n\n Член 71 се изменя така:\n\n„Чл. 71. Контролът върху дейността на директора на НЗОК и директорите на РЗОК се осъществява от надзорния съвет съгласно разпоредбите на този закон и правилника за устройството и дейността на НЗОК.“\n\n§ 46.\n\n В чл. 72 се правят следните изменения и допълнения:\n\n1. Алинея 2 се изменя така:\n\n„(2) Непосредственият контрол по изпълнение на договорите с НЗОК за оказване на медицинска и/или дентална помощ се осъществява чрез проверки, извършвани от длъжностни лица от РЗОК – финансови инспектори, лекари – контрольори, и лекари по дентална медицина – контрольори, въз основа на заповед на директора на РЗОК.“\n\n2. Създават се ал. 3, 4 и 5:\n\n„(3) За изпълнение на контролните си правомощия по ал. 1 директорът на НЗОК може със заповед да разпореди извършване на проверка от РЗОК с участието на служители на НЗОК.\n\n(4) Контролът по ал. 2 се осъществява и по изпълнението на договорите за отпускане на лекарствени продукти, медицински изделия и диетични храни за специални медицински цели, заплащани напълно или частично от НЗОК.\n\n(5) Условията и редът за осъществяване на контрола по ал. 2, 3 и 4 се определят с инструкция, издадена от директора на НЗОК.“\n\n§ 47.\n\n В чл. 73 се правят следните изменения и допълнения:\n\n1. В ал. 1, т. 2 след думата „медицинска“ се добавя „и/или дентална“.\n\n2. Алинея 4 се изменя така:\n\n„(4) По отношение регламентацията на дейностите на финансовите контрольори, констатирането на нарушения, подаването на възражения и налагането на административно наказание се прилагат аналогично процедурите по чл. 74, ал. 2, 3 и 4, по които работят лекарите – контрольори, и лекарите по дентална медицина – контрольори.“ \n\n§ 48.\n\n В чл. 74 се правят следните изменения и допълнения:\n\n1. В ал. 1 т. 1 се отменя.\n\n2. В ал. 2 след думата „контрольори“ се добавя „и лекарите по дентална медицина – контрольори“.\n\n3. Алинея 3 се изменя така:\n\n„(3) При установяване на нарушение по ал. 1, т. 2 – 4 лекарят – контрольор, или лекарят по дентална медицина – контрольор, съставя акт за установяване на административно нарушение. Актът се подписва от лекаря – контрольор, или лекаря по дентална медицина – контрольор. Екземпляр от акта се предявява на провереното лице срещу подпис, а в 14-дневен срок от подписването му той се изпраща на директора на съответната РЗОК заедно с възраженията по ал. 4 и събраните доказателства по преписката.“\n\n 4. Алинея 4 се изменя така:\n\n„(4) Проверяваното лице има право да направи писмено възражение по акта за установяване на административно нарушение в тридневен срок от подписването му.“\n\n§ 49.\n\n Член 75 се отменя.\n\n§ 50.\n\n Член 76 се отменя.\n\n§ 51.\n\n Създават се чл. 76а и 76б:\n\n„Чл. 76а. (1) В случаите, когато изпълнителят на медицинска и/или дентална помощ е получил суми без правно основание, които не са свързани с извършване на нарушение по този закон, и това е установено при проверка от контролните органи по чл. 72, ал. 2, изпълнителят е длъжен да възстанови сумите.\n\n(2) В случаите по ал. 1 се съставя протокол за неоснователно получени суми. Лицето – обект на проверката, има право да представи писмено възражение пред директора на РЗОК в 7-дневен срок от връчване на протокола.\n\n(3) След изтичане на срока за възражение по ал. 2 директорът на РЗОК издава писмена покана за възстановяване на сумите, получени без правно основание, която се връчва на изпълнителя на медицинска и/или дентална помощ.\n\n(4) Поканата за възстановяване на сумите по ал. 1 подлежи на обжалване по реда на Административнопроцесуалния кодекс. \n\nЧл. 76б. (1) Когато изпълнителят на медицинска и/или дентална помощ е получил суми без правно основание в резултат на извършено нарушение по този закон, директорът на РЗОК удържа неоснователно платените суми и налага определените в този закон наказания.\n\n(2) В случаите по ал. 1, когато лицето – обект на проверката, направи възражение по реда на чл. 74, ал. 4, директорът на РЗОК издава писмена покана за възстановяване на сумите, получени без правно основание, след влизане в сила на наказателното постановление за извършеното нарушение.“\n\n§ 52.\n\n В чл. 78 т. 2 се изменя така:\n\n„2. скъпоструващи лекарствени продукти в случаите, предвидени в НРД;“.\n\n§ 53.\n\n Член 80 се отменя.\n\n§ 54.\n\n В чл. 80г се правят следните изменения и допълнения:\n\n1. Досегашният текст става ал. 1.\n\n2. Създава се ал. 2:\n\n„(2) Здравноосигурителната карта по ал. 1 е задължителна за здравноосигурените по този закон лица при пътуването и пребиваването им в държава – членка на Европейския съюз.“\n\n§ 55.\n\n В чл. 82 ал. 1 се изменя така:\n\n„(1) Доброволното здравно осигуряване се осъществява от акционерни дружества, регистрирани по Търговския закон и получили лиценз при условията и по реда на този закон.“\n\n§ 56.\n\n Член 100 се отменя. \n\n§ 57.\n\n В чл. 101 се правят следните изменения и допълнения:\n\n1. В текста преди т. 1 думата „инспекторат“ се заменя с „одит“.\n\n2. В т. 1 след думата „осигуряване“ се добавя „от НЗОК“. \n\n3. В т. 2 след думите „за осигуряване“ се добавя „от дружествата за доброволно здравно осигуряване“, а думите „гарантирани от дружествата за доброволно здравно осигуряване“ се заменят със „съгласно здравноосигурителния договор“.\n\n4. В т. 3 думите „и здравни“ се заличават.\n\n§ 58.\n\n В чл. 102 се правят следните изменения:\n\n1. В ал. 1:\n\nа) в текста преди т. 1 думата „инспекторат“ се заменя с „одит“; \n\nб) точка 3 се отменя.\n\n2. В ал. 2 думата „инспекторат“ се заменя с „одит“.\n\n3. В ал. 3 думата „инспекторат“ се заменя с „одит“.\n\n4. В ал. 4 думата „дирекцията“ се заменя с „агенцията“.\n\n5. В ал. 5 думата „инспекторат“ се заменя с „одит“ и думите „и изпълнителите на медицинска помощ“ се заличават.\n\n6. В ал. 6 думите „и изпълнителите на медицинска помощ“ се заличават и думата „инспекторат“ се заменя с „одит“.\n\n7. В ал. 7 думата „инспекторат“ се заменя с „одит“.\n\n§ 59.\n\n В чл. 103 се правят следните изменения и допълнения:\n\n1. В ал. 1 накрая се добавя „за физическите лица, с имуществена санкция от 500 до 1000 лв. за едноличните търговци и с имуществена санкция от 2000 до 4000 лв. за юридическите лица“.\n\n2. В ал. 2 накрая се добавя „за физическите лица, а имуществената санкция е 2000 лв. за едноличните търговци и 8000 лв. за юридическите лица“.\n\n3. В ал. 3 числото „30“ се заменя с „300“, а числото „50“ се заменя с „500“.\n\n§ 60.\n\n Член 104 се изменя така: \n\n„Чл. 104. (1) Длъжностно лице на работодател или работодател, който не заплаща вноските за осигуряване на лица, за които е длъжен да плати, се наказва с глоба в размер от 2000 до 4000 лв. за физическите лица или имуществена санкция за едноличните търговци и юридическите лица в размер от 4000 да 8000 лв.\n\n(2) За повторно нарушение глобата е от 4000 до 8000 лв., а имуществената санкция е от 10 000 до 15 000 лв.\n\n(3) Самоосигуряващо се лице, което не плаща дължимите осигурителни вноски за срок, по-дълъг от три месеца, се наказва с глоба от 500 до 1000 лв., а за повторно нарушение – с глоба от 1000 до 3000 лв.\n\n(4) Лице, което не изпълни задължението си за подаване на декларация по чл. 40, ал. 5, т. 2, се наказва с глоба от 500 до 1000 лв., а за повторно нарушение – с глоба от 1000 до 3000 лв.“\n\n§ 61.\n\n Създават се чл. 105а – 105з:\n\n„Чл. 105а. (1) Изпълнител на извънболнична медицинска помощ, който наруши условията и реда за оказване на медицинска помощ по чл. 55, ал. 2, т. 2, определени в НРД, се наказва с глоба в размер от 50 до 100 лв. за физическите лица или с имуществена санкция в размер от 50 до 100 лв. за едноличните търговци и юридическите лица.\n\n(2) За повторно нарушение по ал. 1 глобата е в размер от 100 до 200 лв. за физическите лица, а имуществената санкция е в размер от 100 до 200 лв. за едноличните търговци и за юридическите лица.\n\n(3) Изпълнител на болнична медицинска помощ, който наруши условията и реда за оказване на медицинска помощ по чл. 55, ал. 2, т. 2, определени в НРД, се наказва с имуществена санкция в размер от 200 до 500 лв. \n\n(4) За повторно нарушение по ал. 3 имуществената санкция е в размер от 400 до 1000 лв.\n\nЧл. 105б. (1) Изпълнител на извънболнична медицинска помощ, който окаже медицинска помощ в нарушение на изискванията за налично и технически изправно медицинско оборудване и обзавеждане, се наказва с глоба в размер от 50 до 150 лв. за физическите лица и с имуществена санкция в размер от 50 до 150 лв. за едноличните търговци и за юридическите лица.\n\n(2) За повторно нарушение по ал. 1 глобата е в размер от 100 до 300 лв. за физическите лица, а имуществената санкция е в размер от 100 до 300 лв. за едноличните търговци и за юридическите лица.\n\n(3) Изпълнител на болнична медицинска помощ, който окаже медицинска помощ в нарушение на изискванията за налично и технически изправно медицинско оборудване и обзавеждане, се наказва с имуществена санкция в размер от 100 до 500 лв.\n\n(4) За повторно нарушение по ал. 3 имуществената санкция е в размер от 200 до 1000 лв. \n\nЧл. 105в. (1) Изпълнител на извънболнична медицинска помощ, който нарушава установените изисквания за работа с медицинска или финансова документация, с изключение на случаите на явна фактическа грешка, се наказва с глоба в размер от 50 до 150 лв. за физическите лица или с имуществена санкция в размер от 50 до 150 лв. за едноличните търговци и за юридическите лица. \n\n(2) За повторно нарушение по ал. 1 глобата е в размер от 100 до 300 лв. за физическите лица, а имуществената санкция е в размер от 100 до 300 лв. за едноличните търговци и за юридическите лица.\n\n(3) Изпълнител на болнична медицинска помощ, който нарушава установените изисквания за работа с медицинска или финансова документация, с изключение на случаите на явна фактическа грешка, се наказва с имуществена санкция в размер от 200 до 500 лв. \n\n(4) За повторно нарушение по ал. 3 имуществената санкция е в размер от 400 до 1000 лв. \n\nЧл. 105г. (1) Изпълнител на медицинска помощ, който наруши изискванията за предписване на лекарствени продукти за домашно лечение, медицински изделия и диетични храни за специални медицински цели по чл. 55, ал. 2, т. 2, определени в НРД, се наказва с глоба в размер от 50 до 100 лв. за физическите лица или с имуществена санкция в размер от 50 до 100 лв. за едноличните търговци и за юридическите лица.\n\n(2) За повторно нарушение глобата е в размер от 100 до 200 лв. за физическите лица, а имуществената санкция е в размер от 100 до 200 лв. за едноличните търговци и за юридическите лица.\n\nЧл. 105д. Изпълнител на медицинска помощ, който наруши изискванията за предоставяне на информация по чл. 64а, се наказва с глоба в размер от 20 до 50 лв. за физическите лица или с имуществена санкция в размер от 20 до 50 лв. за едноличните търговци и юридическите лица.\n\nЧл. 105е. (1) Изпълнител на медицинска помощ, който възпрепятства длъжностните лица на НЗОК, РЗОК да упражнят правата си и да изпълнят задълженията си по този закон, се наказва с глоба в размер от 50 до 150 лв. за физическите лица или с имуществена санкция в размер от 50 до 150 лв. за едноличните търговци и за юридическите лица. \n\n(2) За повторно нарушение глобата е в размер от 100 до 300 лв. за физическите лица, а имуществената санкция е в размер от 100 до 300 лв. за едноличните търговци и юридическите лица.\n\nЧл. 105ж. (1) Изпълнител на медицинска помощ, който не изпълни задълженията си за уведомяване на РЗОК за настъпили промени в обстоятелства, свързани със сключването на индивидуалния договор, се наказва с глоба в размер от 50 до 100 лв. за физическите лица или с имуществена санкция в размер от 50 до 100 лв. за едноличните търговци и юридическите лица.\n\n(2) За повторно нарушение глобата е в размер от 100 до 200 лв. за физическите лица, а имуществената санкция е в размер от 100 до 200 лв. за едноличните търговци и юридическите лица.\n\nЧл. 105з. (1) Актовете за установяване на административните нарушения по чл. 105а – 105ж се съставят от длъжностните лица по чл. 72, ал. 2.\n\n(2) Наказателните постановления се издават от директора на РЗОК или от оправомощени от него длъжностни лица.“\n\n§ 62.\n\n В чл. 106 се правят следните изменения и допълнения:\n\n1. В ал. 1 думите „на чл. 59, ал. 6 и 7“ се заменят с „чл. 59б, ал. 3“.\n\n2. В ал. 3 след думите „чл. 104“ се добавя „105а – 105ж“.\n\n3. В ал. 4 навсякъде думата „инспекторат“ се заменя с „одит“.\n\n§ 63.\n\n Член 109 се изменя така:\n\n„Чл. 109. (1) Здравноосигурителните права на лицата, които са длъжни да внасят осигурителни вноски за своя сметка, се прекъсват, в случай че лицата не са внесли повече от три дължими месечни осигурителни вноски за период от 36 месеца до началото на месеца, предхождащ месеца на оказаната медицинска помощ. Лицата с прекъснати здравноосигурителни права заплащат оказаната им медицинска помощ.\n\n(2) Здравноосигурителните права на лицата по ал. 1 се възстановяват, при условие че лицето е заплатило всички дължими здравноосигурителни вноски през последните 36 месеца. \n\n(3) Здравноосигурителните права на лицата по ал. 1 се възстановяват от датата на заплащане на дължимите вноски по ал. 2, като сумите, платени за оказаната медицинска помощ, не се възстановяват. \n\n(4) Когато задължението за внасяне на осигурителните вноски е на работодателя или на друго лице, невнасянето на осигурителни вноски не лишава осигуреното лице от здравноосигурителни права.\n\n(5) Алинеи 1 – 3 не се прилагат за лицата по чл. 40а.“\n\n§ 64.\n\n В преходните и заключителните разпоредби се правят следните изменения:\n\n1. В § 10 думите „дружествата за доброволно здравно осигуряване по чл. 3, ал. 2“ се заменят със „здравноосигурителните дружества по чл. 3“.\n\n2. В § 19и:\n\nа) в ал. 3 думите „чл. 40а, ал. 2 и 3“ се заменят с „чл. 40а, ал. 4 и 5“;\n\nб) алинея 4 се отменя.\n\nПреходни и заключителни разпоредби\n\n§ 65.\n\n (1) В срок до два месеца от влизането в сила на този закон Народното събрание избира директор на НЗОК при условията и по реда на този закон и решението се обнародва в „Държавен вестник“.\n\n(2) Мандатът на заварения към влизането в сила на този закон директор на НЗОК се прекратява от деня на обнародването на решението по ал. 1 в „Държавен вестник“. \n\n§ 66. \n\n(1) В срок до 20 дни от влизането в сила на този закон Министерският съвет, представителните организации за защита правата на пациентите, представителните организации на работниците и служителите и представителните организации на работодателите по чл. 13 определят своите представители в надзорния съвет на НЗОК и уведомяват директора на НЗОК за избраните представители.\n\n(2) Организациите по ал. 1, които не са определили своите представители в надзорния съвет в съответствие с изискванията и по реда на този закон, придобиват право за участие в него след определянето им. Заседанията на надзорния съвет на НЗОК са легитимни и без тяхно участие при спазване изискванията за кворума, определени в чл. 16, ал. 3.\n\n(3) В срок 14 дни от обнародване на решението по § 65, ал. 1 надзорният съвет на НЗОК се конституира в съответствие с изискванията на този закон, като се свиква и провежда неговото първо заседание.\n\n(4) Първото заседание на надзорния съвет по ал. 3 се свиква от директора на НЗОК, който в 7-дневен срок от обнародване на решението по § 65, ал. 1 изпраща покани до избраните по реда на ал. 1 негови членове.\n\n(5) Правомощията на членовете на досегашните органи за управление на НЗОК – събранието на представителите, управителния съвет и контролния съвет, се прекратяват с конституирането на надзорния съвет на НЗОК по реда на ал. 3.\n\n§ 67.\n\n (1) В срок до три месеца от влизането в сила на този закон директорът на НЗОК обявява и провежда конкурсите за заемане на длъжността директор на РЗОК по реда на чл. 15, ал. 1, т. 11.\n\n(2) Заварените до влизането в сила на този закон лица на длъжността директор на РЗОК запазват правата си до провеждането на конкурс по ал. 1 за съответната длъжност, но за не повече от три месеца от влизането в сила на този закон.\n\n§ 68.\n\n (1) За осъществяване на дейностите, предвидени в този закон, през 2010 г. се прилага Национален рамков договор за 2010 г., сключен в срок до 23 декември 2009 г. между НЗОК, Българския лекарски съюз и Българския зъболекарски съюз от не по-малко от 8 представители на НЗОК и 8 представители на съсловните организации на лекарите и на лекарите по дентална медицина. Договорът се приподписва от министъра на здравеопазването и се обнародва в „Държавен вестник“ в срок до 29 декември 2009 г. \n\n(2) Националният рамков договор по ал. 1 съдържа:\n\n1. условията, на които трябва да отговарят изпълнителите на медицинска помощ, както и реда за сключване на договорите с тях;\n\n2. отделните видове медицинска помощ по чл. 45; \n\n3. условията и реда за оказване на помощта по т. 2;\n\n4. обема, цените и методиката за заплащане на помощта по т. 2;\n\n5. качеството и достъпността на договаряната медицинска помощ;\n\n6. документацията и документооборота;\n\n7. задълженията на страните по информационното осигуряване и обмена на информация;\n\n8. други въпроси от значение за здравното осигуряване.\n\n(3) В случай че не бъде подписан Национален рамков договор по реда на ал. 1, през 2010 г. се прилага Националния рамков договор за 2006 г. и Решение № РД-УС-04-17 на НЗОК от 20 януари 2009 г. за определяне на условията, на които трябва да отговарят изпълнителите на медицинска и дентална помощ, реда за сключване на договорите с тях и други условия по чл. 55, ал. 2, т. 2, 4, 6 и 7 ЗЗО (обн., ДВ, бр. 8 от 2009 г.; изм., бр. 37 и 43 от 2009 г.), с изключение на разпоредбите относно: \n\n1. списъците с медицински изделия и диетични храни за специални медицински цели и цените, до които НЗОК напълно или частично ги заплаща; условията за предписването и получаването на лекарствата, медицински изделия и диетични храни за специални медицински цели;\n\n2. условията и реда за контрол по изпълнението на договорите;\n\n3. санкции при неизпълнение на договора.\n\n(4) Предвидените правомощия на управителния съвет в актовете по ал. 1 и 3 се осъществяват от надзорния съвет или от директора на НЗОК в съответствие с правомощията им, определени в този закон.\n\n§ 69.\n\n Лицата, чието задължение за осигуряване по реда на чл. 40, ал. 5 е възникнало преди 1 януари 2010 г., са длъжни да подадат декларацията по чл. 40, ал. 5, т. 2 в срок до 1 март 2010 г.\n\n§ 70.\n\n (1) Образуваните до 1 януари 2010 г. производства по налагане на санкции от контролните органи на НЗОК се довършват от същите органи по досегашния ред. \n\n(2) Образуваните до 1 януари 2010 г. съдебни производства по оспорване на наложени санкции продължават и се довършват по досегашния ред.\n\n§ 71.\n\n При неизпълнение на приходите по бюджета на НЗОК за 2009 г. намалението на положителното салдо е за сметка на операции в частта на финансирането, включително чрез изменение на средствата по сметки.\n\n§ 72.\n\n В Закона за здравето (обн., ДВ, бр. 70 от 2004 г.; изм., бр. 46, 76, 85, 88, 94 и 103 от 2005 г., бр. 18, 30, 34, 59, 71, 75, 80, 81, 95 и 102 от 2006 г., бр. 31, 41, 46, 53, 59, 82 и 95 от 2007 г., бр. 13, 102 и 110 от 2008 г. и бр. 36, 41, 74, 82, 93 и 99 от 2009 г.) се правят следните изменения и допълнения:\n\n1. В чл. 86а, ал. 2 думите „чл. 7а, ал. 1 от Закона за здравното осигуряване“ се заменят с „чл. 86б“.\n\n2. Създават се чл. 86б и 86в:\n\n„Чл. 86б. (1) Представителни организации за защита правата на пациентите са организации, които отговарят на следните условия:\n\n1. да имат за цел защита на правата и интересите на всички пациенти без оглед на конкретни заболявания, диагнози и страдания;\n\n2. да са регистрирани като сдружения с нестопанска цел за общественополезна дейност по смисъла на Закона за юридическите лица с нестопанска цел;\n\n3. да са национално представени, като имат създадени областни структури на територията на цялата страна.\n\n(2) В управителните органи на сдруженията по ал. 1 не могат да участват служители в държавни органи, органи на местното самоуправление и местната администрация, служители на НЗОК, изпълнители на медицинска помощ, членове на управителни и контролни органи на производители, вносители и търговци на лекарствени продукти, медицински изделия и медицинска апаратура.\n\n(3) Министерството на здравеопазването и другите държавни органи, органите на местното самоуправление и местната администрация и НЗОК оказват съдействие на сдруженията за защита правата на пациентите. Сдруженията имат право да:\n\n1. получават информация за проекти на нормативни актове, отнасящи се до правата и интересите на пациентите;\n\n2. информират компетентните органи за случаи, в които са нарушени правата на пациентите, изискват информация за извършените проверки, резултатите от тях и предприетите мерки.\n\n(4) Организациите по ал. 1 могат да участват чрез свои представители в работата на консултативни органи, комисии и работни групи към органите на Министерството на здравеопазването и НЗОК.\n\nЧл. 86в. (1) Организациите за защита правата на пациентите се признават за представителни по смисъла на чл. 86б, ал. 1 по тяхно искане от министъра на здравеопазването.\n\n(2) Признаването на организациите за защита правата на пациентите за представителни по ал. 1 се осъществява по ред и критерии, определени в наредба на министъра на здравеопазването.\n\n(3) Отказът на министъра на здравеопазването да признае за представителна организация за защита правата на пациентите може да бъде обжалван по реда на Административнопроцесуалния кодекс.\n\n(4) На всеки три години след признаването им по реда на ал. 1 организациите за защита правата на пациентите установяват представителността си по ред, определен в наредбата по ал. 2.\n\n(5) Министърът на здравеопазването може да извършва проверки за съответствие с изискванията на чл. 86б, ал. 1 на всяка от представителните организации за защита правата на пациентите, като в зависимост от резултатите със заповед потвърждава или отнема нейната представителност. Проверките се извършват по ред, определен в наредбата по ал. 2. \n\n(6) Заповедта на министъра на здравеопазването за отнемане на представителността на организация за защита на правата на пациентите може да бъде обжалвана по реда на ал. 3.“\n\n3. В чл. 116а:\n\nа) в ал. 1 думата „инспекторат“ се заменя с „одит“;\n\nб) в ал. 2 думата „инспекторат“ се заменя с „одит“;\n\nв) създава се нова ал. 3:\n\n„(3) Изпълнителната агенция „Медицински одит“ се ръководи и представлява от директор. При осъществяване на своите функции директорът на агенцията се подпомага от заместник-директор.“;\n\nг) досегашната ал. 3 става ал. 4 и в нея думата „инспекторат“ се заменя с „одит“.\n\n4. В чл. 116б:\n\nа) досегашният текст става ал. 1 и в нея в текста преди т. 1 думата „инспекторат“ се заменя с „одит“;\n\nб) в т. 3 думата „медицинските“ се заменя с „утвърдените медицински“;\n\nв) създава се нова т. 4:\n\n„4. осъществява контрол върху качеството на медицинското обслужване в съответствие с утвърдените медицински стандарти;“;\n\nг) досегашната т. 4 става т. 5 и се изменя така:\n\n„5. осъществява контрол по реда на глава четвърта от Закона за здравното осигуряване;“;\n\nд) досегашната т. 5 става т. 6 и в нея след думата „обслужване“ текстът докрая се заличава;\n\nе) досегашната т. 6 става т. 7;\n\nж) досегашната т. 7 става т. 8;\n\nз) досегашната т. 8 става т. 9 и в нея думата „медицинските“ се заменя с „утвърдените медицински“;\n\nи) досегашната т. 9 става т. 10 и в нея думата „медицинските“ се заменя с „утвърдените медицински“;\n\nй) досегашната т. 10 става т. 11 и в нея цифрата „7“ се заменя с „8“;\n\nк) досегашната т. 11 става т. 12;\n\nл) досегашната т. 12 става т. 13 и в нея цифрата „5“ се заменя с „6“;\n\nм) досегашната т. 13 става т. 14; \n\nн) досегашната т. 14 става т. 15;\n\nо) създава се ал. 2:\n\n„(2) Изпълнителна агенция „Медицински одит“ незабавно уведомява работодателя, органите по безопасност на труда, държавния здравен контрол, държавния ветеринарномедицински контрол и органите по опазване на околната среда за вземане на необходимите мерки в случите, когато установят условия на труд и други вредни фактори на околната среда, които заплашват здравето на гражданите.“\n\n5. Член 116в се изменя така:\n\n„Чл. 116в. (1) Изпълнителна агенция „Медицински одит“ извършва планови и извънредни проверки на лечебните заведения. \n\n(2) Изпълнителна агенция „Медицински одит“ има право да проверява дейността на всички физически и юридически лица, за които има данни, че осъществяват дейност в нарушение на този закон и на Закона за лечебните заведения.\n\n(3) Условията и редът за провеждане на проверките по ал. 1 се определят с наредба на министъра на здравеопазването.“\n\n6. В чл. 116е:\n\nа) в т. 1 думата „инспекторат“ се заменя с „одит“;\n\nб) в т. 2 числото „30“ се заменя с „20“;\n\nв) точка 4 се изменя така:\n\n„4. допълнително материално стимулиране на служителите от Изпълнителна агенция „Медицински одит“ – в размер до 25 на сто от събраните средства по чл. 116д, ал. 3, т. 1 при условия и по ред, определени в правилника по чл. 116а, ал. 4.“\n\n7. Член 221 се изменя така:\n\n„Чл. 221. (1) Лечебно заведение, което наруши права на пациент, регламентирани с този закон и с нормативните актове по прилагането му, се наказва с глоба от 300 до 1000 лв., а при повторно нарушение – от 500 до 1500 лв.\n\n(2) Когато нарушението по ал. 1 е извършено от лечебно заведение – едноличен търговец или юридическо лице, се налага имуществената санкция в размер от 500 до 1500 лв., а при повторно нарушение – от 1000 до 3000 лв.“\n\n8. В останалите текстове на закона думите „Медицински инспекторат“ се заменят с „Медицински одит“.\n\n§ 73.\n\n В Закона за лечебните заведения (обн., ДВ, бр. 62 от 1999 г.; изм., бр. 88, 113 и 114 от 1999 г., бр. 36, 65 и 108 от 2000 г., бр. 51 от 2001 г. – Решение № 11 на Конституционния съд от 2001 г.; изм., бр. 28 и 62 от 2002 г., бр. 83, 102 и 114 от 2003 г., бр. 70 от 2004 г., бр. 46, 76, 85, 88 и 105 от 2005 г., бр. 30, 34, 59 и 105 от 2006 г., бр. 31, 53 и 59 от 2007 г., бр. 110 от 2008 г. и бр. 36, 41 и 99 от 2009 г.) се правят следните изменения и допълнения:\n\n1. Създава се чл. 115а:\n\n„Чл. 115а. (1) Лечебно заведение, което извършва дейност по извънболнична медицинска помощ в нарушение на разпоредбите на утвърдените медицински стандарти, се наказва с глоба от 300 до 1000 лв.\n\n(2) Когато нарушението по ал. 1 е извършено от лечебно заведение – едноличен търговец или юридическо лице, се налага имуществена санкция от 300 до 1000 лв.“\n\n2. Създава се чл. 116а:\n\n„Чл. 116а. Лечебно заведение, което извършва дейност по болнична медицинска помощ в нарушение на утвърдените медицински стандарти, се наказва с имуществена санкция от 500 до 2000 лв.“\n\n3. Член 117 се изменя така:\n\n„Чл. 117. (1) Нарушенията по чл. 115, 115а, 116 и 116а се установяват с актове, съставени от длъжностни лица, определени от директора на регионалния център по здравеопазване, или от длъжностни лица, определени от изпълнителния директор на Изпълнителна агенция „Медицински одит“.\n\n(2) Наказателните постановления за нарушенията по чл. 115 и 115а се издават от директора на регионалния център по здравеопазване или от изпълнителния директор на Изпълнителна агенция „Медицински одит“.\n\n(3) Наказателните постановления за нарушенията по чл. 116 и 116а се издават от изпълнителния директор на Изпълнителна агенция „Медицински одит“.“\n\n§ 74.\n\n В Закона за предотвратяване и разкриване на конфликт на интереси (обн., ДВ, бр. 94 от 2008 г.; изм., бр. 10 и 26 от 2009 г.) в чл. 3 т. 19 се изменя така:\n\n„19. членовете на надзорния съвет, директорът на Националната здравноосигурителна каса и директорите на районните здравноосигурителни каси;“.\n\n§ 75.\n\n В Закона за съсловните организации на лекарите и на лекарите по дентална медицина (обн., ДВ, бр. 83 от 1998 г.; изм., бр. 70 от 2004 г., бр. 76 и 85 от 2005 г., бр. 30, 59, 75 и 105 от 2006 г., бр. 31 от 2007 г., бр. 13 и 102 от 2008 г.) в чл. 24 т. 10 се отменя.\n\n§ 76.\n\n (1) Министерският съвет приема в срок до 31 януари 2010 г. устройствения правилник по чл. 116а, ал. 4 от Закона за здравето.\n\n(2) Агенцията за икономически анализи и прогнози към министъра на финансите разработва в срок до 1 ноември 2010 г. обемите, цените и методиките за остойностяване и за заплащане на медицинската помощ по чл. 55, ал. 2, т. 2.\n\n§ 77.\n\n Законът влиза в сила от деня на обнародването му в „Държавен вестник“, с изключение на: \n\n1. параграфи 4, 5, 10 (относно чл. 15, ал. 1, т. 2), 26, 27 (т. 1, буква „б“, т. 2, 4, 5 и 6), 28, 29, 30, 33, 34, 35, 37, 38, 39, 40, 41, 42, 44, 45, 46, 47, 48, 49, 50, 51, 52, 53, 56, 57, 58, 59, 60, 61, 62, 64 (т. 2), 69, 72 (т. 3, 4, 5, 6, 7 и 8), 73 и 75, които влизат в сила от 1 януари 2010 г.;\n\n2. параграфи 25 и 27, т. 1, буква „а“, които влизат в сила от 2 януари 2010 г.;\n\n3. параграф 63, който влиза в сила от 1 февруари 2010 г.;\n\n4. параграф 36 (относно чл. 55в), който влиза в сила от 1 януари 2011 г.;\n\n5. параграфи 31 и 43 (т. 1), които влизат в сила от 1 януари 2012 г.;\n\n6. параграф 27, т. 3, който влиза в сила от 1 януари 2013 г.;\n\n7. параграф 29, т. 1, буква „б“, който влиза в сила от 1 януари 2011 г.\n\nЗаконът е приет от 41-ото Народно събрание на 17 декември 2009 г. и е подпечатан с официалния печат на Народното събрание.\n\nПредседател на Народното събрание:\n  Цецка Цачева\n\n13677",
  "textLength": 60906,
  "scrapedAt": "2026-01-11T03:36:52.693Z",
  "isComplete": true,
  "error": null,
  "retryCount": 0
}