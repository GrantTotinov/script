{
  "title": "23/07/2025 Закон за изменение и допълнение на Закона за движението по пътищата",
  "date": "",
  "link": "https://www.parliament.bg/bg/laws/ID/166333",
  "lawId": "166333",
  "actualTitle": "Закони",
  "metadata": [],
  "fullText": "ЗАКОН\n\nза изменение и допълнение на Закона за движението по пътищата\n\n(обн., ДВ, бр. 20 от 1999 г.; изм., бр. 1 от 2000 г., бр. 43 и 76 от 2002 г., бр. 16 и 22 от 2003 г., бр. 6, 70, 85 и 115 от 2004 г., бр. 79, 92, 99, 102, 103 и 105 от 2005 г., бр. 30, 34, 61, 64, 80, 82, 85 и 102 от 2006 г., бр. 22, 51, 53, 97 и 109 от 2007 г., бр. 36, 43, 69, 88 и 102 от 2008 г., бр. 74, 75, 82 и 93 от 2009 г., бр. 54, 98 и 100 от 2010 г., бр. 10, 19, 39 и 48 от 2011 г.; Решение № 1 на Конституционния съд от 2012 г. – бр. 20 от 2012 г.; изм., бр. 47, 53, 54, 60 и 75 от 2012 г., бр. 15 и 68 от 2013 г., бр. 53 и 107 от 2014 г., бр. 14, 19, 37, 79, 92, 95, 101 и 102 от 2015 г., бр. 13, 50, 81, 86, 98 и 101 от 2016 г., бр. 9, 11, 54, 58, 77 и 97 от 2017 г., бр. 2, 7, 17, 55, 59, 62, 77, 86 и 105 от 2018 г., бр. 13, 17 и 60 от 2019 г., бр. 51, 60, 69, 71, 104 и 109 от 2020 г., бр. 18 и 23 от 2021 г.; Решение № 3 на Конституционния съд от 2021 г. – бр. 26 от 2021 г.; изм., бр. 80 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 102 от 2022 г., бр. 14 от 2023 г.; Решение № 6 на Конституционния съд от 2023 г. – бр. 59 от 2023 г.; изм., бр. 65, 66, 67, 84 и 102 от 2023 г., бр. 13 и 41 от 2024 г.; Решение № 4 на Конституционния съд от 2025 г. – бр. 38 от 2025 г.)\n\n§ 1. \n\nВ чл. 3 се правят следните изменения и допълнения:\n\n1. Алинея 1 се изменя така:\n\n„(1) Лицата, които стопанисват пътищата:\n\n1. ги поддържат изправни с необходимата маркировка и сигнализация за съответния клас път;\n\n2. организират движението по тях така, че да осигурят условия за безопасно придвижване и за опазване на околната среда от наднормен шум и от замърсяване от моторните превозни средства;\n\n3. при възникване на пътнотранспортно произшествие своевременно почистват пътното платно и в едномесечен срок заменят с нови повредените пътни знаци, пътни светофари и предпазни съоръжения и възстановяват пътната маркировка.“ \n\n2. Създава се ал. 1а:\n\n„(1а) Лицата по ал. 1 публикуват на интернет страниците си участъците от пътищата от пътната мрежа, които управляват, с информация за дружествата, на които е възложено тяхното поддържане, и възможностите за подаване на предложения и сигнали.“\n\n3. Създава се ал. 5:\n\n„(5) Пътни знаци, пътни светофари, маркировка и други пътни принадлежности, чието поставяне е било наложено поради временна промяна в организацията на движението или въвеждане на временни ограничения или забрани, трябва да бъдат демонтирани от стопанина на пътя, съответно от ръководителите, отговарящи за изпълнението на ремонтните дейности, веднага след като отпадне необходимостта от тях.“\n\n§ 2. \n\nВ чл. 7, ал. 4 след думите „платното за движение“ се добавя „или пътен знак с променящи се съобщения“, след думите „пътни знаци“ се добавя „или светлинни сигнали“ и накрая се добавя „или с пътния знак с променящи се съобщения“.\n\n§ 3. \n\nВ чл. 13 се създават ал. 3, 4 и 5:\n\n„(3) Върху пътните знаци, пътните светофари и другите средства за сигнализиране, както и върху конструкциите за закрепването им е забранено поставянето на предмети или устройства. \n\n(4) Плакати, агитационни материали, светещи тела, както и други средства за привличане на вниманието се поставят само на местата, определени от стопаните на пътя, и не трябва да:\n\n1. наподобяват на пътни знаци или средства за регулиране на движението;\n\n2. намаляват видимостта или ефективността на пътните знаци и другите средства за регулиране на движението;\n\n3. заслепяват участниците в движението.\n\n(5) Значението, видът, формата и цветовото оформяне на светлинните сигнали, на пътните знаци, на пътната маркировка, на другите средства за сигнализация, на опознавателните знаци, поставяни на превозното средство, както и на средствата за подаване \nна сигнали към участниците в движението \nот контролните органи се определят с наредба на Министерския съвет по предложение на министъра на вътрешните работи, министъра на регионалното развитие и благоустройството и министъра на транспорта и съобщенията.“\n\n§ 4. \n\nВ чл. 14 ал. 1 се изменя така:\n\n„(1) Техническите изисквания за прилагането на пътни знаци, пътна маркировка и пътни светофари при организиране на движението по пътищата, отворени за обществено ползване, се определят с наредба на министъра на регионалното развитие и благоустройството.“\n\n§ 5. \n\nВ чл. 20, ал. 2 изречение второ се изменя така: „Когато възникне опасност за движението, водачите са длъжни незабавно да намалят скоростта, а при необходимост – да предприемат аварийно спиране, като не извършват маневри, с които могат да застрашат своя живот или здраве, живота или здравето на други лица, както и да причинят значителни материални вреди.“\n\n§ 6. \n\nВ чл. 21 се правят следните изменения и допълнения:\n\n1. В ал. 1 таблицата се изменя така:\n\n„\n\n    \n\n        \n\n            \n\n            \n\nПътно   превозно средство от:\n\n            \n\n            \n\n            \n\nНаселено   място\n\n            \n\n            \n\n            \n\nИзвън   населено място\n\n            \n\n            \n\n            \n\nАвтомагистрала\n\n            \n\n            \n\n            \n\nСкоростен път\n\n            \n\n        \n\n        \n\n            \n\n            \n\nКатегория А, А2\n\n            \n\n            \n\n            \n\n50\n\n            \n\n            \n\n            \n\n90\n\n            \n\n            \n\n            \n\n140\n\n            \n\n            \n\n            \n\n120\n\n            \n\n        \n\n        \n\n            \n\n            \n\nКатегория А1 \n\n            \n\n            \n\n            \n\n50\n\n            \n\n            \n\n            \n\n80\n\n            \n\n            \n\n            \n\nзабранено\n\n            \n\n            \n\n            \n\nзабранено\n\n            \n\n        \n\n        \n\n            \n\n            \n\nКатегория В \n\n            \n\n            \n\n            \n\n50\n\n            \n\n            \n\n            \n\n90\n\n            \n\n            \n\n            \n\n140\n\n            \n\n            \n\n            \n\n120\n\n            \n\n        \n\n        \n\n            \n\n            \n\nКатегория В1 \n\n            \n\n            \n\n            \n\n50\n\n            \n\n            \n\n            \n\n70\n\n            \n\n            \n\n            \n\nзабранено\n\n            \n\n            \n\n            \n\nзабранено\n\n            \n\n        \n\n        \n\n            \n\n            \n\nКатегории ВЕ, С1, С1Е,   D, D1, D1E, DE \n\n            \n\n            \n\n            \n\n50\n\n            \n\n            \n\n            \n\n80\n\n            \n\n            \n\n            \n\n100\n\n            \n\n            \n\n            \n\n100\n\n            \n\n        \n\n        \n\n            \n\n            \n\nКатегории С и СЕ\n\n            \n\n            \n\n            \n\n50\n\n            \n\n            \n\n            \n\n80\n\n            \n\n            \n\n            \n\n90\n\n            \n\n            \n\n            \n\n90\n\n            \n\n        \n\n        \n\n            \n\n            \n\nКатегории Ткт\n\n            \n\n            \n\n            \n\n50\n\n            \n\n            \n\n            \n\n50\n\n            \n\n            \n\n            \n\nзабранено\n\n            \n\n            \n\n            \n\nзабранено\n\n            \n\n        \n\n        \n\n            \n\n            \n\nКатегории Ттм\n\n            \n\n            \n\n            \n\n50\n\n            \n\n            \n\n            \n\n–\n\n            \n\n            \n\n            \n\n–\n\n            \n\n            \n\n            \n\n–\n\n            \n\n        \n\n        \n\n            \n\n            \n\nКатегория АМ\n\n            \n\n            \n\n            \n\n45\n\n            \n\n            \n\n            \n\n45\n\n            \n\n            \n\n            \n\nзабранено\n\n            \n\n            \n\n            \n\nзабранено\n\n            \n\n        \n\n        \n\n            \n\n            \n\nСамоходни машини\n\n            \n\n            \n\n            \n\n40\n\n            \n\n            \n\n            \n\n40\n\n            \n\n            \n\n            \n\nзабранено\n\n            \n\n            \n\n            \n\nзабранено\n\n            \n\n        \n\n    \n\n“\n\n2. Създава се ал. 3:\n\n„(3) Забраната по ал. 1 и 2 се прилага и за средната скорост в определен участък от пътя.“\n\n§ 7. \n\nВ чл. 23, ал. 1 думите „да избегне удряне в него“ се заменят с „да спре зад него“.\n\n§ 8. \n\nВ чл. 36, ал. 2 думите „дясната част на платното за движение“ се заменят с „най-близката пътна лента по посока на движението“ и се създава изречение второ: „При повече от една пътна лента, предназначени за завиване наляво, и повече от една пътна лента по посока на движението след кръстовището навлизането се извършва по възможно най-краткия път в пътната лента, разположена по реда на пътните ленти преди кръстовището.“\n\n§ 9. \n\nВ глава втора се създава раздел IXa „Заобикаляне“ с чл. 43б:\n\n„Раздел IXa \n\nЗаобикаляне\n\nЧл. 43б. (1) Заобикалянето се извършва от лявата страна по посока на движението, а при невъзможност или при наличие на съответния пътен знак – и от дясната.\n\n(2) Водачът на заобикалящото пътно превозно средство е длъжен да пропусне пътните превозни средства, движещи се по пътната лента, която ще използва за заобикалянето.“\n\n§ 10.\n\n В чл. 51 се създава ал. 5:\n\n„(5) Забранено е:\n\n1. пресичането на релсов път извън железопътните прелези;\n\n2. самоволното вдигане на спусната бариера или заобикалянето й;\n\n3. превключването на предавките на превозното средство на железопътен прелез и преминаването му при изключени предавки; \n\n4. движението назад на железопътен прелез.“\n\n§ 11.\n\n В чл. 55, ал. 1, в изречение първо думите „автомобили и мотоциклети“ се заменят с „моторни превозни средства или състав от пътни превозни средства“ и числото „50“ се заменя със „70“, а в изречение второ след думите „други пътни превозни средства“ се добавя „и превозни средства, за които е предвидена забрана в чл. 21, ал. 1“.\n\n§ 12.\n\n В чл. 57 думите „автомагистралата има“ се заменят с „автомагистралата или скоростният път имат“.\n\n§ 13.\n\n В чл. 58 се правят следните изменения и допълнения:\n\n1. В т. 3 думите „се движи или“ се заличават.\n\n2. В т. 4 накрая се добавя „или в лентата за принудително спиране“.\n\n§ 14.\n\n В чл. 59, ал. 2 след думата „автомагистрала“ се добавя „или скоростен път“, а след думата „автомагистралата“ се добавя „или скоростния път“.\n\n§ 15.\n\n В глава втора наименованието на раздел XIV се изменя така: „Правила за движение в обособени зони“. \n\n§ 16.\n\n В глава втора, раздел XIV се създава чл. 62а:\n\n„Чл. 62а. В населено място може да се обособява „Зона 30“, в която максимално разрешената скорост на движение за пътни превозни средства е 30 km/h.“\n\n§ 17.\n\n В чл. 68 ал. 3 се изменя така:\n\n„(3) На водача на пътно превозно средство от редовните линии за обществен превоз на пътници е забранено да спира за качване и слизане на пътници извън обозначените с пътни знаци спирки. Качването и слизането на пътници от превозното средство е разрешено само когато превозното средство е неподвижно.“\n\n§ 18.\n\n В чл. 80 се правят следните изменения и допълнения:\n\n1. Досегашният текст става ал. 1 и в нея:\n\nа) в т. 1 след думата „жилетка“ се добавя „или светлоотразителни елементи върху видимата част на облеклото, позволяващи да бъде лесно забелязан“;\n\nб) създават се т. 3 и 4:\n\n„3. в тъмните часове на денонощието и/или при намалена видимост да управлява велосипеда с включена бяла или жълта светлина отпред;\n\n4. при пресичане на платното за движение на пешеходна пътека да слезе от велосипеда и да пресече на собствен ход.“\n\n2. Създава се ал. 2:\n\n„(2) На водача на велосипед е забранено:\n\n1. да превозва други лица върху велосипеда, освен деца до 6-годишна възраст или с тегло до 27 кг на специално предвидени и сертифицирани столчета или седалки, освен ако велосипедът е произведен за ползване от повече от едно лице;\n\n2. да превозва други лица върху велосипеда, ако е на възраст под 18 години;\n\n3. по време на движение да използва мобилен телефон, друго мобилно устройство за комуникация или друго средство, отклоняващо вниманието му, освен устройства, позволяващи използването им без участието на ръцете му;\n\n4. да води животни, ако се движи по платното за движение.“\n\n§ 19.\n\n Член 80а се изменя така:\n\n„Чл. 80а. (1) Водачът на индивидуално електрическо превозно средство е длъжен:\n\n1. да се движи по велосипедната инфраструктура, а при липса на такава – възможно най-близо до дясната граница на платното за движение;\n\n2. да се движи с изправно индивидуално електрическо превозно средство, което развива максимална скорост до 25 km/h;\n\n3. да ползва защитна каска;\n\n4. при намалена видимост да управлява индивидуалното електрическо превозно средство с включени светлини и да ползва светлоотразителна жилетка или светлоотразителни елементи върху видимата част на облеклото, позволяващи да бъде лесно забелязан;\n\n5. при пресичане на платното за движение да се придвижи съгласно правилата за движение по пътищата, съобразявайки се с приближаващите превозни средства и без да им отнема предимство, а ако пресича платното за движение на пешеходна пътека – да слезе от индивидуалното електрическо превозно средство и да пресече на собствен ход;\n\n6. да има валидна застраховка „Гражданска отговорност“ на автомобилистите по чл. 461, т. 1 от Кодекса за застраховането.\n\n(2) На водача на индивидуалното електрическо превозно средство е забранено да:\n\n1. управлява индивидуално електрическо превозно средство, което не е регистрирано по реда на ал. 4;\n\n2. развива скорост, по-висока от 25 km/h;\n\n3. се движи по пътища и улици, на които максимално разрешената скорост за движение на моторни превозни средства е над 50 km/h; ограничението не се прилага за улици с изградена велосипедна инфраструктура;\n\n4. се движи в зони, обозначени с пътен знак В9 – „Забранено е влизането на велосипеди“;\n\n5. се движи по улици, обозначени с пътен знак Г13 – „Пътна лента или платно за движение само на превозни средства от редовните линии“;\n\n6. се движи в тъмната част на денонощието; \n\n7. управлява превозното средство, без да държи кормилото с ръце или по начин, който създава опасност за останалите участници в движението, включително да извършва скокове или да го управлява на едно колело;\n\n8. превозва други лица;\n\n9. превозва, тегли или тласка предмети, които пречат на управлението на превозното средство или създават опасност за другите участници в движението;\n\n10. се движи успоредно до друго индивидуално електрическо превозно средство или двуколесно пътно превозно средство;\n\n11. се движи в непосредствена близост до друго пътно превозно средство или да се държи за него;\n\n12. управлява превозното средство по площите, предназначени само за пешеходци;\n\n13. използва мобилен телефон, друго мобилно устройство за комуникация или друго средство, отклоняващо вниманието му, освен устройства, позволяващи използването им без участието на ръцете му при управлението на индивидуално електрическо превозно средство;\n\n14. води животни;\n\n15. паркира превозното средство в паркове, градини, площади, детски и спортни площадки, зелени площи, площи, предназначени само за пешеходци, тротоари, както и на входовете към метростанции или сгради, спирки на наземния транспорт, пътеки за преминаване и пред рампи за достъп на хора с увреждания, освен на определените за това места.\n\n(3) Минималната възраст на водача за управление на индивидуално електрическо превозно средство е шестнадесет години.\n\n(4) С наредба на общинския съвет се определят:\n\n1. по-ниски максимално допустими скорости от определените в ал. 2, т. 1 и допълнителни ограничения за използване на индивидуални електрически превозни средства;\n\n2. редът за определяне на задължителните зони за паркиране на индивидуални електрически превозни средства, включително и максимално допустимия брой, както и условията и реда за тяхното предоставяне и ползване;\n\n3. условията и редът за регистрация на индивидуални електрически превозни средства.“\n\n§ 20.\n\n В чл. 81 в текста преди т. 1 думите „с изключение на индивидуално електрическо превозно средство“ се заличават.\n\n§ 21.\n\n В чл. 83 се създава ал. 4: \n\n„(4) При неизправна кормилна уредба или друга повреда, която не позволява теглене с твърда или гъвкава връзка, моторните превозни средства могат да се преместват само от автомобил или ремарке със специално предназначение за тази цел или с колесар със седлово прикачно устройство.“\n\n§ 22.\n\n В чл. 91 се правят следните изменения и допълнения:\n\n1. В ал. 3 след думата „средства“ се добавя „собственост“, след думите „Националното тол управление при Агенция „Пътна инфраструктура“, определени от председателя на управителния съвет на агенцията“ съюзът „и“ се заличава, а след думите „структури на Държавната комисия по сигурността на информацията, определени от председателя на комисията“ се добавя „структури на Държавна агенция „Технически операции“, определени от председателя на агенцията и“.\n\n2. В ал. 4 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“.\n\n3. Създават се ал. 4а и 4б:\n\n„(4а) Специален режим на движение ползват и моторните превозни средства на ведомствата и структурите по ал. 3 и 4, ползвани на основание договор за лизинг или финансов лизинг със или без право на закупуване, както и предоставени от министъра на финансите на основание чл. 3, ал. 5 от Закона за Националната агенция за приходите.\n\n(4б) При обявено бедствено положение доброволните формирования по чл. 41, ал. 1 от Закона за защита при бедствия могат да ползват специален режим на движение с моторни превозни средства, предназначени за предотвратяване или овладяване на бедствия, пожари и извънредни ситуации и отстраняване на последиците от тях. Кметът на общината определя със заповед моторните превозни средства, ползвани от доброволните формирования, предназначени за предотвратяване или овладяване на бедствия, пожари и извънредни ситуации и отстраняване на последиците от тях, които могат да ползват специален режим на движение.“\n\n§ 23.\n\n В глава втора наименованието на раздел XIX се изменя така: „Спиране. Престой. Паркиране. Пътно превозно средство, спряно поради повреда“.\n\n§ 24.\n\n В глава втора, в раздел XIX се създава чл. 92а:\n\n„Чл. 92а.(1)При спиране скоростта на движение на пътното превозно средство се намалява плавно. Рязкото спиране е забранено, освен ако това е необходимо за избягване на пътнотранспортно произшествие.\n\n(2) За пропускане на участниците в движението, които са с предимство, спирането се извършва в заеманата лента за движение.“\n\n§ 25.\n\n В чл. 98, ал. 2 се създава т. 7:\n\n„7. на сигнализирано и специално устроено място за престой на таксиметрови автомобили.“\n\n§ 26.\n\n В чл. 100, ал. 1 се правят следните изменения:\n\n1. В т. 4 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n2. Точка 6 се отменя.\n\n§ 27.\n\n В чл. 101, ал. 4 след думите „чл. 147, ал. 1“ се добавя „и чл. 127, ал. 4“.\n\n§ 28.\n\n В чл. 102 се създава ал. 3:\n\n„(3) Собственикът или ползвателят е длъжен да не допуска движението по път на пътно превозно средство, ако пътното превозно средство е с размери, маса или натоварване на ос, които надвишават нормите, определени с акт на министъра на регионалното развитие и благоустройството.“\n\n§ 29.\n\n В чл. 104а думите „мобилен телефон“ се заменят с „мобилно устройство за комуникация или друго мобилно устройство“, запетаята пред думата „освен“ и думите „на телефона“ се заличават, а след думите „ръцете му“ се добавя „или чрез системите за комуникация и управление, с които е оборудвано превозното средство“.\n\n§ 30.\n\n В чл. 106 се създават ал. 3 и 4:\n\n„(3) Водачите по ал. 1:\n\n1. направляват или водят превозното средство или животните в най-дясната част на пътното платно освен при заобикаляне, изпреварване и престрояване с цел завиване;\n\n2. управляват пътните превозни средства в колона не повече от две непосредствено едно след друго;\n\n3. при езда не водят друго животно отстрани и не се движат успоредно с друг ездач;\n\n4. не превеждат животни през пътя, ако това застрашава безопасността на движението.\n\n(4) Пътните превозни средства с животинска тяга могат да се управляват по платното за движение само от лица, които са на възраст не по-малка от 16 години.“\n\n§ 31.\n\n В чл. 113 се правят следните изменения и допълнения:\n\n1. В ал. 1:\n\nа) в т. 1 след думата „движение“ се добавя „да спрат, да се огледат наляво и надясно и“;\n\nб) точка 3 се изменя така:\n\n„3. да спазват сигналите на регулировчика и светлинните сигнали;“\n\nв) в т. 4 думите „от парапети или вериги“ се заличават;\n\nг) създават се т. 5 и 6:\n\n„5. да не използват мобилен телефон или друго мобилно устройство за комуникация или друго средство, отклоняващи вниманието им;\n\n6. да пропуснат приближаващите релсови превозни средства.“ \n\n2. В ал. 2 думите „т. 1, 2 и 4“ се заменят с „т. 1, 2, 4 и 5“.\n\n§ 32.\n\n В чл. 114 се създава т. 4: \n\n„4. да се движат в тунели и по мостове, когато няма изградени тротоари.“\n\n§ 33.\n\n В чл. 115 се създава ал. 3:\n\n„(3) На пешеходците е забранено да пресичат платното за движение непосредствено зад или пред спрял на спирка от редовните линии за обществен превоз на пътници автобус, трамвай или тролейбус.“\n\n§ 34.\n\n В чл. 116 думите „и към престарелите хора“ се заличават.\n\n§ 35.\n\n В чл. 117 след думата „деца“ се поставя запетая и се добавя „хора с увреждания на зрението, които се движат с бял бастун, хора с увреждания на слуха и зрението, които се движат с червено-бял бастун“ и думите „и да спре“ се заменят с „да предприеме аварийно спиране“.\n\n§ 36.\n\n В чл. 119, ал. 1 след думата „пропусне“ се добавя „сигнализиращите, че ще пресичат платното за движение на пешеходната пътека съгласно чл. 32, ал. 1“ и се поставя запетая. \n\n§ 37.\n\n В чл. 123, ал. 1 се правят следните изменения и допълнения:\n\n1. В т. 2, буква „е“ думите „консумира алкохолни напитки“ се заменят с „употребява алкохол и/или наркотични вещества или техни аналози“.\n\n2. В т. 3, буква „в“ след думите „дадените им указания“ се добавя „като не употребяват алкохол и/или наркотични вещества или техни аналози до пристигането на контролните органи“.\n\n§ 38.\n\n В чл. 125а, ал. 1, изречение второ думите „Ежемесечно до 25-о число на месеца“ се заменят с „Ежедневно“, а думите „през предходния месец“ се заличават.\n\n§ 39.\n\n В чл. 137в, ал. 2 в текста преди т. 1 думите „оборудвани със системи за обезопасяване“ се заменят със „задължително“. \n\n§ 40.\n\n В чл. 139 се правят следните изменения и допълнения:\n\n1. В ал. 2 т. 3 се отменя.\n\n2. В ал. 3 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n3. Създават се ал. 8 – 11:\n\n„(8) Движещите се по пътя пътни превозни средства от категории М1, М2, М3, N1, N2, N3, О2, О3, О4, както и моторните превозни средства от категории L5e, L6e и L7e по смисъла на чл. 4 от Регламент (ЕС) № 168/2013 се оборудват и с пожарогасители, определени с наредбата по чл. 140, ал. 2.\n\n(9) Трамвайните мотриси се оборудват с пожарогасители, изискващи се за превозните средства от категория М3. \n\n(10) Колесните трактори и друга самоходна техника, които се движат по пътищата, отворени за обществено ползване, се оборудват с пожарогасители, изискващи се за превозните средства от категория N2. \n\n(11) На пожарогасителите, с които са оборудвани движещите се по пътя пътни превозни средства по ал. 8 – 10, трябва да е извършено:\n\n1. сервизно обслужване в съответствие с изискванията на наредбата по чл. 129, ал. 9 от Закона за Министерството на вътрешните работи, което да е удостоверено със стикер, или\n\n2. обслужване в съответствие с националната нормативна уредба на друга държава, което да е удостоверено със стикер или маркировка, указващи датата (месец и година) на следващото обслужване.“\n\n§ 41.\n\n В чл. 140, ал. 2 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n§ 42.\n\n Създава се чл. 141а:\n\n„Чл. 141а. (1) По пътищата, отворени за обществено ползване, се допускат и моторни превозни средства, за които е издадено разрешение за временно движение и са предоставени табели с регистрационен номер, предназначени за придвижване на превозното средство. \n\n(2) Движението на превозно средство с разрешение за временно движение по пътищата, отворени за обществено ползване, се извършва при спазване на ограниченията за движение, маршрутите или условията за движение на превозните средства, отразени в разрешението.\n\n(3) Условията и редът за издаване и използване на разрешения за временно движение и на табели с регистрационен номер, както и редът за придвижване на превозни средства с тях се определят с наредбата по чл. 140, ал. 2.“\n\n§ 43.\n\n В чл. 143 се правят следните изменения и допълнения:\n\n1. В ал. 5 се правят следните изменения и допълнения:\n\nа) точка 2 се изменя така:\n\n„2. моторните превозни средства, предназначени за състезания по затворен маршрут;“\n\nб) създават се т. 6 и 7:\n\n„6. велосипедите с монтиран двигател (категория L1e-A), определени в чл. 4, т. 2, буква „а“, подбуква „i“, от Регламент (ЕС) № 168/2013;\n\n7. инвалидните колички с двигател.“\n\n2. Създава се ал. 5а:\n\n„(5а) Не подлежат на регистрация по реда на този закон: \n\n1. тролейбусите;\n\n2. верижните, строителните, селскостопанските и другите самоходни машини;\n\n3. трактори за селското и горското стопанство, които подлежат на регистрация по реда на Закона за регистрация и контрол на земеделската и горската техника;\n\n4. бавнодвижещите се превозни средства, както и тези, предназначени за теглене на вагони, използвани за развлекателна дейност; \n\n5. теглените от превозни средства по т. 4 вагони, използвани за развлекателна дейност;\n\n6. индивидуалните електрически превозни средства.“\n\n3. Алинея 6 се изменя така:\n\n„(6) Прекратяване на регистрацията на регистрирано пътно превозно средство се извършва по искане от собственика при: \n\n1. взето решение от лицензиран застраховател за изплащане на тотална щета за превозното средство; \n\n2. износ на превозното средство от Република България; \n\n3. приемане на превозното средство за разкомплектоване; \n\n4. съхраняване на превозното средство в частен имот, което обстоятелство се декларира; \n\n5. унищожаване на превозното средство при пожар или природно бедствие; \n\n6. регистрация на превозното средство в друга държава; \n\n7. конфискуване или отнемане в полза на държавата на превозно средство или при изоставено в полза на държавата превозно средство в предвидените в закон случаи;\n\n8. обявяване на превозното средство за издирване и отразяване на информацията в съответната автоматизирана информационна система на Министерството на вътрешните работи.“\n\n4. Създават се ал. 6а – 6г:\n\n„(6а) Със заявлението за прекратяване на регистрация собственикът на пътното превозно средство предоставя свидетелството за регистрация и табелите с регистрационен номер на превозното средство с изключение на случаите по ал. 6, т. 5 – 8.\n\n(6б) При прекратяване на регистрацията по ал. 6 в свидетелството за регистрация се отбелязва причината за прекратяване въз основа на представените от собственика документи.\n\n(6в) При липса на свидетелство за регистрация и/или липса на табелите с регистрационен номер тези обстоятелства се декларират и същите се обявяват за издирване с отразяване на информацията в съответната автоматизирана информационна система на Министерството на вътрешните работи.\n\n(6г) Регистрацията на регистрирано превозно средство въз основа на заявление от собственика се прекратява, когато са изпълнени съответните условия по ал. 6 – 6в.“\n\n5. В ал. 9 думите „автоматизираната информационна система“ се заменят с „Националния регистър на пътните превозни средства“, след думата „унищожаване“ съюзът „или“ се заменя със запетая, а думите „отнемане в полза на държавата“ се заменят с „конфискуване или отнемане в полза на държавата на превозно средство, или изоставено в полза на държавата превозно средство, в предвидените в закон случаи“.\n\n6. В ал. 10, в изречение първо думите „и се уведомява собственикът на пътното превозно средство“ и запетаята пред тях се заличават.\n\n7. Алинея 11 се изменя така:\n\n„(11) В случай на управление на превозно средство със служебно прекратена регистрация на основание ал. 10 или 15 табелите с регистрационен номер и част 2 на свидетелството за регистрация на пътното превозно средство се отнемат със съставянето на акта за установяване на административното нарушение, като редът за връщането им се определя с наредбата по чл. 140, ал. 2.“\n\n8. В ал. 15 думите „автоматизираната информационна система“ се заменят с „Националния регистър на пътните превозни средства“ и накрая се добавя „или в случаите, когато собственикът е починал и в шестмесечен срок от настъпване на това обстоятелство не е заявена промяна в данните за собственика“.\n\n9. В ал. 16 след думите „Министерството на вътрешните работи“ се поставя запетая, съюзът „и“ се заличава, а след думите „Изпълнителна агенция „Автомобилна администрация“ се добавя „и Агенция „Пътна инфраструктура“.\n\n10. В ал. 18 думите „автоматизираната информационна система“ се заменят с „Националния регистър на пътните превозни средства“.\n\n§ 44.\n\n В чл. 145а се правят следните изменения и допълнения:\n\n1. Алинея 3 се изменя така:\n\n„(3) При прекратяване на регистрация на превозно средство в случаите по чл. 143, ал. 6, когато табелите с регистрационен номер не са унищожени или не са обявени за издирване, заявлението за запазване на регистрационния номер се подава по реда на ал. 1.“\n\n2. В ал. 4 думите „до един месец“ се заменят с „до три месеца“, а след думата „табели“ се добавя „с регистрационен номер“.\n\n3. В ал. 5 думата „запазения“ се заменя със „запазените табели с регистрационен“, а думите „съответното звено „Пътна полиция“ се заменят със „съответния отдел/сектор „Пътна полиция“ при областната дирекция на Министерството на вътрешните работи“.\n\n§ 45.\n\n В чл. 147 се правят следните изменения и допълнения:\n\n1. В ал. 1 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n2. В ал. 3:\n\nа) в т. 2 думите „и превозните средства от категории М2 и М3, с изключение на къмпинг-автомобилите“ се заличават;\n\nб) в т. 4 след думата „категории“ се добавя „М2, М3“ и се поставя запетая, а след думите „с изключение на“ се добавя „къмпинг-автомобилите и“.\n\n3. Създава се ал. 9а:\n\n„(9а) Преглед за проверка на техническата изправност на пътно превозно средство се извършва след установяване на липсата на задължения на собственика или вписания в свидетелството за регистрация ползвател, както и на лицето, което представя пътното превозно средство за проверка на техническата изправност към датата на извършване на прегледа, за заплащане на глоба или имуществена санкция за извършено със същото превозно средство нарушение по този закон, наложена с влязло в сила наказателно постановление, фиш или електронен фиш. За наличието или липсата на задължение се извършва проверка чрез автоматизиран обмен на информация между информационната система по ал. 9 и информационната система за административнонаказателна дейност на Министерството на вътрешните работи, като условията, редът и начините за обмен на информация, видът и форматите на данните се определят с акт на министъра на вътрешните работи и на министъра на транспорта и съобщенията.“\n\n4. В ал. 10: \n\nа) думите „и знаци за периодичен преглед за проверка на техническата изправност“ и думите „собственика на пътното превозно средство, когато не се подменят“ се заличават; \n\nб) създават се изречения второ и трето: „В случаите, когато се извършва промяна в регистрацията на пътно превозно средство и се подменят табелите с регистрационен номер, Министерството на вътрешните работи уведомява по електронен път Изпълнителна агенция „Автомобилна администрация“ за издадените нови табели с регистрационен номер. Условията, редът и начините за обмен на информация, както видът и форматите на данните и използваните класификатори се определят с наредбата по чл. 140, ал. 2.“\n\n5. В ал. 13 в текста преди т. 1 думите „и знаци за периодичен преглед за проверка на техническата изправност“ се заличават.\n\n6. Създава се ал. 15:\n\n„(15) Формата на удостоверенията за техническа изправност се определя с наредба на министъра на транспорта и съобщенията в съответствие с изискванията на Директива 2014/45/ЕС при спазване на чл. 2, ал. 1 от Закона за електронното управление.“\n\n§ 46.\n\n В чл. 150а, ал. 2, т. 16 думите „колесни трактори (Ткт); към тази категория се приравняват и трамвайните мотриси (Ттм)“ се заменят с „трамвайна мотриса (Ттм)“.\n\n§ 47.\n\n В чл. 151 се правят следните изменения и допълнения:\n\n1. В ал. 9:\n\nа) в изречение първо думите „а от българските граждани, пребиваващи в друга държава извън Европейския съюз, не се изисква попълване на декларация по чл. 151, ал. 5 за удостоверяване на обичайно пребиваване в Република България“ се заличават;\n\nб) създава се ново изречение второ: „Наличието на необходимото завършено образование може да се доказва и чрез документ за завършено образование от по-висока степен от посоченото в ал. 2.“;\n\nв) досегашните изречения второ и трето стават съответно изречения трето и четвърто. \n\n2. Създава се ал. 10:\n\n„(10) Българските граждани, пребиваващи в друга държава извън Европейския съюз, държава – страна по Споразумението за Европейското икономическо пространство и Конфедерация Швейцария, при издаване на българско свидетелство за управление на моторно превозно средство подписват декларация, че обичайното им пребиваване не е в друга държава – членка на Европейския съюз, в друга държава – страна по Споразумението за Европейското икономическо пространство, или в Конфедерация Швейцария, и дали притежават свидетелство, издадено от държава – членка на Европейския съюз, или друга държава – страна по Споразумението за Европейското икономическо пространство, или Конфедерация Швейцария.“\n\n§ 48.\n\n В чл. 152 се правят следните изменения и допълнения:\n\n1. В ал. 1:\n\nа) в текста преди т. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“;\n\nб) в т. 2, буква „в“ след думите „ал. 2“ се добавя „и 3“;\n\nв) в т. 4 думите „буква „в“ се заменят с „букви „б“ и „в“, както и на водачите, които са лишени от правото да управляват моторно превозно средство на основание чл. 343г от Наказателния кодекс“. \n\n2. В ал. 3 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n3. В ал. 7 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n\n4. В ал. 9 думите „Разрешението по ал. 1, т. 3“ се заменят с „Разрешението по ал. 3“, а след думите „за това“ се добавя „не по-късно от 30 дни“.\n\n5. В ал. 10 думите „Министерството на транспорта, информационните технологии и съобщенията“ се заменят с „Министерството на транспорта и съобщенията“, а думите „ал. 1, т. 3“ се заменят с „ал. 3“.\n\n6. В ал. 11, т. 5 думата „молба“ се заменя със „заявление“.\n\n7. В ал. 13 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n8. В ал. 16 думите „ал. 1, т. 3“ се заменят с „ал. 3“.\n\n9. В ал. 17, т. 6 думите „към които преподавателят има издадени удостоверения“ се заменят с „в които преподавателят е включен“.\n\n10. В ал. 18, т. 1 думата „молба“ се заменя със „заявление“.\n\n§ 49.\n\n В чл. 153 се правят следните изменения:\n\n1. В т. 3 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n2. В т. 4 думите „точките, потвърждаващи валидността на свидетелството за управление“ се заменят с „контролните точки за отчет на извършените нарушения“.\n\n§ 50.\n\n В чл. 153в се правят следните изменения:\n\n1. В ал. 1 и 2 думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n2. В ал. 3 и 4 думите „министърът на транспорта, информационните технологии и съобщенията“ се заменят с „министърът на транспорта и съобщенията“.\n\n3. В ал. 5 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n\n4. В ал. 7, т. 6 думата „молба“ се заменя със „заявление“.\n\n§ 51.\n\n В чл. 154 се правят следните изменения и допълнения:\n\n1. В ал. 2 думите „категория С“ се заменят с „категория В“.\n\n2. В ал. 5 след думите „категория С1“ се добавя „или D1“.\n\n3. В ал. 6 думите „и със стаж като водачи с тези права не по-малко от една година“ се заличават.\n\n4. В ал. 7 думите „категории D1 и“ се заменят с „категория“, а думите „и със стаж като водачи с тези права не по-малко от една година“ се заличават.\n\n5. Създава се ал. 9:\n\n„(9) Изискването за наличие на стаж не се прилага при издаване на свидетелство за управление на моторно превозно средство в случаите на чл. 162, ал. 5, когато водачът е притежавал категорията, за която се явява на изпит, отразена в чуждото свидетелство за управление.“\n\n§ 52.\n\n В чл. 155 се правят следните изменения:\n\n1. В ал. 2 след думите „категория АМ“ запетаята и думите „а водач с право за управление на моторни превозни средства от категория С1 или С – и моторни превозни средства от категория Т – колесен трактор“ се заличават.\n\n2. Алинея 7 се изменя така:\n\n„(7) Водач с право за управление на моторни превозни средства от категория С1Е или СЕ има право да управлява и превозни средства от категория D1E, ако притежава правоспособност за управление на моторни превозни средства от категория D1, и от категория DE, ако притежава правоспособност за управление на моторни превозни средства от категория D.“\n\n§ 53.\n\n В чл. 156 след думите „самоходна машина“ се добавя „или колесен трактор“.\n\n§ 54.\n\n В чл. 157 се създават ал. 2а – 2в:\n\n„(2а) Водач, който няма наложени наказания за нарушение на правилата за движение по пътищата в продължение на 6 години, се отбелязва в Националния регистър за водачите и техните нарушения и наказания по чл. 165, ал. 1, т. 6 като „Водач на МПС без наказания“. \n\n(2б) На водача по ал. 2а не се отнемат контролни точки при налагане на наказание за нарушение, за което е предвидено отнемане на контролни точки, с изключение на нарушенията, за които е предвидено налагане на наказание лишаване от право да се управлява моторно превозно средство. \n\n(2в) Статутът „Водач на МПС без наказания“ се губи от водача, когато с влязло в сила наказателно постановление или с акт на съда му е наложено наказание лишаване от право да управлява моторно превозно средство.“\n\n§ 55.\n\n Създава се чл. 157а:\n\n„Чл. 157а. (1) Разрешение за допълнително обучение на водачите на моторни превозни средства за частично възстановяване броя на контролните точки се издава на физически или юридически лица, които са вписани в търговския регистър. Разрешението се издава от директора на Главна дирекция „Национална полиция“ на Министерството на вътрешните работи или от оправомощено от него длъжностно лице при условия и по ред, определени с наредбата по чл. 157, ал. 3.\n\n(2) За получаване на разрешение за провеждане на допълнително обучение на водачи на моторни превозни средства лицата по ал. 1 подават поотделно за всеки учебен кабинет, в който ще се провежда допълнителното обучение, заявление по образец, утвърден от министъра на вътрешните работи, и прилагат документ за платена такса в размер, определен с тарифа на Министерския съвет, когато плащането не е извършено по електронен път.\n\n(3) Разрешението по ал. 1 се издава, когато:\n\n1. учебният кабинет и учебно-техническите средства отговарят на изискванията и осигуряват извършването на обучението съгласно наредбата по чл. 157, ал. 3;\n\n2. преподавателите, които извършват обучението, притежават необходимите образование и квалификация съгласно изискванията на наредбата по чл. 157, ал. 3;\n\n3. обучението е организирано съгласно изискванията на наредбата по чл. 157, ал. 3.\n\n(4) Разрешението по ал. 1 се издава в едномесечен срок от подаване на заявлението и е за срок 5 години.\n\n(5) Директорът на Главна дирекция „Национална полиция“ на Министерството на вътрешните работи или оправомощено от него длъжностно лице с мотивирана заповед отказва издаване на разрешение, когато заявителят не отговаря на условията, посочени в наредбата по чл. 157, ал. 3, или не е заплатил таксата по ал. 2. Заповедта се съобщава и подлежи на обжалване по реда на Административнопроцесуалния кодекс.\n\n(6) Действието на разрешението се прекратява: \n\n1. с прекратяване на дейността на лицето; \n\n2. с изтичане на срока, за който е издадено; \n\n3. по искане на неговия притежател.\n\n(7) Министърът на вътрешните работи създава и поддържа регистър на издадените разрешения за допълнително обучение на водачи на моторни превозни средства.“\n\n§ 56.\n\n В чл. 159, ал. 1, т. 3 думите „точките, потвърждаващи валидността на свидетелството за управление“ се заменят с „контролните точки за отчет на извършените нарушения“.\n\n§ 57.\n\n В чл. 160, ал. 1 думите „което притежателят декларира в заявлението за издаване на дубликат“ се заменят с „което обстоятелство притежателят е декларирал съгласно чл. 8, ал. 2 от Закона за българските лични документи“.\n\n§ 58.\n\n В чл. 162 се правят следните изменения и допълнения:\n\n1. В ал. 1 думите „до 3 месеца“ се заменят с „до една година“.\n\n2. Алинея 7 се изменя така:\n\n„(7) Водач, притежаващ свидетелство за управление по чл. 161, т. 5, който е установил обичайното си пребиваване в Република България и извърши нарушение при управление на моторно превозно средство, за което е предвидено отнемане на контролни точки за отчет на извършените нарушения, е длъжен да подаде заявление за подмяна на свидетелството в 7-дневен срок от датата на влизане в сила на наказателното постановление, на фиша или на електронния фиш.“ \n\n3. В ал. 10 се създава изречение второ: „Проверка за валидността на свидетелства за управление на моторно превозно средство, издадени от държава – членка на Европейския съюз, се извършва и при контрол по спазването на правилата за движение от определени от министъра на вътрешните работи служби.“\n\n§ 59.\n\n В чл. 164а се правят следните изменения:\n\n1. В ал. 3 думите „и планове за действие за нейното изпълнение“ се заличават.\n\n2. В ал. 4 думите „и конкретните мерки“ и „за период 10 години“ се заличават.\n\n3. В ал. 7 думите „и на плана за действие за предходната година“ се заличават.\n\n4. В ал. 8 думите „министърът на транспорта, информационните технологии и съобщенията“ се заменят с „министърът на транспорта и съобщенията“ и думите „приемат секторни стратегии за безопасност на движението по пътищата, съгласувани с председателя на Държавна агенция „Безопасност на движението по пътищата“ се заменят с „разработват мерки от тяхна компетентност и ги предлагат за включване в плановете за действие по ал. 5 и 6“.\n\n§ 60.\n\n В чл. 164в, ал. 1, т. 3 след думите „Република България и“ се добавя „тригодишни“.\n\n§ 61.\n\n Създава се чл. 164д:\n\n„Чл. 164д. (1) За осъществяване на сътрудничеството по чл. 164в, ал. 1, т. 16 се създава Съвет за сътрудничество с научната и академичната общност, чийто състав се определя със заповед на председателя на Държавна агенция „Безопасност на движението по пътищата“.\n\n(2) Съветът по ал. 1:\n\n1. разглежда и оценява необходимостта от провеждане на научни изследвания в областта на безопасността на движението по пътищата;\n\n2. приема доклади за получените от научните изследвания резултати;\n\n3. дава предложения за развитие на учебната дейност и прилагане на научни подходи при изпълнение на политиката за безопасността на движението по пътищата.\n\n(3) Председателят на Държавна агенция „Безопасност на движението по пътищата“ утвърждава:\n\n1. научни области и изследователски теми за извършване на научни изследвания в областта на безопасността на движението по пътищата по предложение на съвета по ал. 2; утвърдените области и теми се публикуват на интернет страница на агенцията до края на април на всяка календарна година;\n\n2. ред за разглеждане и подбор на предложения за финансиране на научни изследвания от изследователи и изследователски колективи;\n\n3. списък на одобрените от Съвета по ал. 1 изследователски проекти за реализиране, който се публикува до края на ноември на интернет страницата на агенцията.“\n\n§ 62.\n\n Създава се чл. 164е:\n\n„Чл. 164е. (1) Държавна агенция „Безопасност на движението по пътищата“ изготвя и внася в Народното събрание на всеки 6 месеца доклад за състоянието на пътната безопасност в Република България.\n\n(2) Докладът по ал. 1 съдържа:\n\n1. анализ на пътнотранспортните произшествия и статистика за броя на загиналите и ранените;\n\n2. оценка на ефективността от предприетите мерки от страна на органите по чл. 164в, ал. 2 за предходния 6-месечен период;\n\n3. информация за изпълнението на стратегически и програмни документи в областта на пътната безопасност;\n\n4. предложения и препоръки към държавни и местни органи за законодателни, организационни и административни мерки, ако такива са необходими;\n\n5. други данни и анализи, необходими за представянето на обективна оценка на състоянието на пътната безопасност за предходния 6-месечен период.\n\n(3) Докладът по ал. 1 се изготвя в едномесечен срок след изтичане на срока по ал. 1.“\n\n§ 63.\n\n В чл. 165 се правят следните изменения и допълнения:\n\n1. В ал. 1 т. 10 се изменя така: \n\n„10. контролират спазването на изискванията за провеждане на допълнителното обучение на водачите на моторни превозни средства, включително изискванията към материалната база, спазването на изискванията към преподавателите, провеждащи допълнително обучение, изпълнението на учебните програми за провеждане на допълнително обучение по чл. 157, ал. 3, както и присъствието на обучаваните, като извършват проверки по документи и на място;“.\n\n2. В ал. 2:\n\nа) в т. 5 думите „отвеждат в“ се заменят със „съпровождат до“;\n\nб) в т. 10 след думата „служебно“ се добавя „или по искане на собственика“; \n\nв) създават се т. 13 – 16:\n\n„13. имат право да извършват контрол по спазване на правилата за движението по пътищата и с необозначени служебни моторни превозни средства;\n\n14. имат право при извършване на контрола да връчват на водача и пътниците невръчени електронни фишове и дигитални образи на наказателни постановления за нарушения на този закон или на Кодекса за застраховането;\n\n15. имат право на достъп до учебните форми, в които се провежда допълнително обучение на водачите на моторни превозни средства;\n\n16. осъществяват контрол за спазване на ограниченията за придвижване на превозни средства с разрешение за временно движение.“\n\n3. Създават се ал. 4 и 5:\n\n„(4) Информацията за изтърпените наказания от водачите на превозни средства се съхранява в информационните фондове за срок не по-кратък от 10 години.\n\n(5) Условията и редът за регистрирането, отчета и анализа на пътнотранспортните произшествия, посетени или разследвани от оправомощените за това органи, се определят с акт на министъра на вътрешните работи.“\n\n§ 64.\n\n В чл. 166 се правят следните изменения и допълнения:\n\n1. В ал. 1:\n\nа) в текста преди т. 1 думите „Министърът на транспорта, информационните технологии и съобщенията“ се заменят с „Министърът на транспорта и съобщенията“.\n\nб) създават се т. 7 – 9:\n\n„7. спазването на изискванията по чл. 26, ал. 2, т. 1, буква „а“ от Закона за пътищата за пътни превозни средства, предназначени за извършване на обществен превоз на пътници и товари или превоз за собствена сметка;\n\n8. спазването на изискванията по чл. 139, ал. 1, т. 2 за масата и натоварването на ос на пътните превозни средства, предназначени за извършване на обществен превоз на пътници и товари или превоз за собствена сметка;\n\n9. спазването на изискванията за наличен и сключен действащ договор за задължителна застраховка „Гражданска отговорност“ на автомобилистите за пътни превозни средства, предназначени за извършване на обществен превоз на пътници и товари или превоз за собствена сметка.“\n\n2. В ал. 2:\n\nа) в текста преди т. 1 думите „министъра на транспорта, информационните технологии и съобщенията“ се заменят с „министъра на транспорта и съобщенията“;\n\nб) в т. 1 след думите „превоз за собствена сметка“ се поставя запетая и се добавя „пътните превозни средства от категории Т1b, Т2b, Т3b, Т4.1b, Т4.2b, Т4.3b“;\n\nв) в т. 3 и 4 думите „министъра на транспорта, информационните технологии и съобщенията“ се заменят с „министъра на транспорта и съобщенията“;\n\nг) създават се т. 12 – 14: \n\n„12. съставят и връчват актове за установяване на административни нарушения по чл. 177, ал. 3, т. 1 от този закон, както и по чл. 53, ал. 1, т. 2 от Закона за пътищата за пътни превозни средства, предназначени за извършване на обществен превоз на пътници и товари или превоз за собствена сметка;\n\n13. предоставят възможност за картово плащане на съответните такси по чл. 28 от Закона за пътищата за пътни превозни средства, предназначени за извършване на обществен превоз на пътници и товари или превоз за собствена сметка;\n\n14. съставят и връчват актове за установяване на административни нарушения по чл. 638, ал. 4 или 6 от Кодекса за застраховането за пътни превозни средства, предназначени за извършване на обществен превоз на пътници и товари или превоз за собствена сметка.“ \n\n3. Създава се нова ал. 3:\n\n„(3) Във връзка с осъществяване на дейността по ал. 1 и 2 се извършва обмен на информация между Изпълнителна агенция „Автомобилна администрация“ и Министерството на вътрешните работи по електронен път, като условията, редът и начините за обмен на информация, видът и форматите на данните се определят с акт на министъра на вътрешните работи и на министъра на транспорта и съобщенията.“\n\n§ 65.\n\n Създава се чл. 166\n1\n: \n\n„Чл. 166\n1\n. (1) Агенция „Пътна инфраструктура“ предоставя на Изпълнителна агенция „Автомобилна администрация“ информация, установена чрез електронната система за събиране на пътни такси по чл. 10, ал. 1 от Закона за пътищата, за регистрационните номера на пътните превозни средства, предназначени за извършване на обществен превоз на пътници и товари или превоз за собствена сметка, преминали по платената пътна мрежа на Република България, с цел осъществяване на контрол за наличие на сключен и действащ договор за задължителна застраховка „Гражданска отговорност“ на автомобилистите. \n\n(2) Изпълнителна агенция „Автомобилна администрация“ извършва проверка на пътните превозни средства, предназначени за извършване на обществен превоз на пътници и товари или превоз за собствена сметка, преминаващи по републиканската пътна мрежа, за наличие на действащ договор за задължителна застраховка „Гражданска отговорност“ на автомобилистите чрез обмен на информация с Гаранционния фонд по чл. 518 от Кодекса за застраховането. \n\n(3) При установена по реда на ал. 2 липса на действащ договор за задължителна застраховка „Гражданска отговорност“ на автомобилистите Агенция „Пътна инфраструктура“ предоставя на Изпълнителна агенция „Автомобилна администрация“ статични изображения във вид на снимков материал от преминаването, засечено от електронната система за събиране на пътни такси по чл. 10, ал. 1 от Закона за пътищата, представляващи доказателство за движението на пътното превозно средство по републиканската пътна мрежа на датата и часа от снимката, която съдържа и уникален идентификатор на техническото средство, извършило заснемането по реда на чл. 167а, ал. 5.\n\n(4) Обменът на информация по ал. 1 и 3 се извършва при условия и по ред, определени с инструкцията по чл. 167а, ал. 7.“\n\n§ 66.\n\n В чл. 167 се правят следните изменения и допълнения:\n\n1. В ал. 2:\n\nа) в т. 1 след думите „правилата за паркиране“ се добавя „и престой“, след думите „електрически превозни средства“ се добавя „и велосипеди“, а думите „движещи се по велосипедната инфраструктура“ се заличават;\n\nб) в т. 2 накрая се добавя „и могат да преместват или да нареждат да бъде преместено паркирано в нарушение пътно превозно средство на отговорно пазене на предварително публично оповестено място без знанието на неговия собственик или на упълномощения от него водач“;\n\nв) създава се т. 5:\n\n„5. регистрират индивидуални електрически превозни средства и контролират изпълнението на разпоредбата на чл. 80а.“\n\n2. В ал. 3 думите „Общата маса, осовото натоварване и габаритните размери“ се заменят с „Размерите, масата и натоварването на ос“.\n\n3. В ал. 3б, т. 2 думите „чл. 179, ал. 3 и 3а“ се заменят с „чл. 177, ал. 3, т. 1 и чл. 179, ал. 3 и 3а от този закон, както и по чл. 53, ал. 1, т. 2 от Закона за пътищата“.\n\n§ 67.\n\n В чл. 167а се правят следните изменения и допълнения:\n\n1. Алинея 1 се изменя така:\n\n„(1) Агенция „Пътна инфраструктура“ чрез електронната система за събиране на пътни такси осъществява контрол върху:\n\n1. заплащането на съответната такса по чл. 10, ал. 1 от Закона за пътищата;\n\n2. спазване на изискванията по чл. 26, ал. 2, т. 1, буква „а“ от Закона за пътищата;\n\n3. спазване на изискванията по чл. 139, ал. 1, т. 2 за масата и натоварването на ос на пътните превозни средства;\n\n4. спазване на изискванията за наличен и сключен действащ договор за задължителна застраховка „Гражданска отговорност“ на автомобилистите;\n\n5. спазване на задълженията по чл. 147, ал. 1.“\n\n2. В ал. 2:\n\nа) в т. 2 думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в от този закон и чл. 53, ал. 1, т. 2 от Закона за пътищата“;\n\nб) точка 3 се изменя така:\n\n„3. осъществяват контрол по спазване на:\n\nа) задълженията за заплащане на таксите по чл. 10, ал. 1 от Закона за пътищата;\n\nб) изискванията по чл. 26, ал. 2, т. 1, буква „а“ от Закона за пътищата;\n\nв) изискванията по чл. 139, ал. 1, т. 2 за размерите, масата и натоварването на ос на пътните превозни средства;“\n\nв) точка 4 се изменя така:\n\n„4. предоставят възможност за картово плащане на съответните такси по чл. 10, ал. 2, чл. 10а, ал. 2, чл. 10б, ал. 5 и чл. 28 от Закона за пътищата;“\n\nг) в т. 8 думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в от този закон и чл. 53, ал. 1, т. 2 от Закона за пътищата“; \n\nд) създават се т. 9 и 10:\n\n„9. осъществяват контрол по спазване на задълженията по чл. 147, ал. 1 и съставят и връчват актове за установяване на административни нарушения по чл. 181, т. 1;\n\n10. осъществяват контрол относно спазване на изискванията за наличен и сключен действащ договор за задължителна застраховка „Гражданска отговорност“ на автомобилистите и съставят и връчват актове за установяване на административни нарушения по чл. 638, ал. 1, 3, 4 и 6 от Кодекса за застраховането.“\n\n3. Създават се ал. 2а – 2в:\n\n„(2а) При изпълнение на функциите по ал. 2, т. 9 определените от председателя на управителния съвет на Агенция „Пътна инфраструктура“ длъжностни лица имат достъп до информационната система по чл. 147, ал. 9 на Изпълнителна агенция „Автомобилна администрация“.\n\n(2б) Осъществяването на контрол за наличие на сключен и действащ договор за задължителна застраховка „Гражданска отговорност“ на автомобилистите и осъществяване на административнонаказателна дейност от органите по ал. 2, т. 10 във връзка с чл. 638, ал. 4 или 6 от Кодекса за застраховането се извършва чрез информация, установена чрез електронната система за събиране на пътни такси по чл. 10, ал. 1 от Закона за пътищата, за регистрационните номера на пътните превозни средства, преминали по платената пътна мрежа на Република България.\n\n(2в) Агенция „Пътна инфраструктура“ извършва проверка на пътните превозни средства по ал. 1 за наличие на действащ застрахователен договор за задължителна застраховка „Гражданска отговорност“ на автомобилистите чрез обмен на информация с Гаранционния фонд по чл. 518 от Кодекса за застраховането.“\n\n4. Алинея 3 се изменя така:\n\n„(3) Електронната система за събиране на пътни такси по чл. 10, ал. 1 от Закона за пътищата създава доклади за всяко от установените нарушения по чл. 177, ал. 3, т. 1, чл. 179, ал. 3 – 3в от този закон и чл. 53, ал. 1, т. 2 от Закона за пътищата, към които автоматично се прилагат данни от измервания за масата и натоварването на ос на пътните превозни средства в случаите по чл. 177, ал. 3, т. 1 от този закон или по чл. 53, ал. 1, т. 2 от Закона за пътищата, статични изображения във вид на снимков материал и/или динамични изображения – видеозаписи. Докладите заедно с приложените към тях данни от измервания за масата и натоварването на ос на пътното превозно средство, статични изображения във вид на снимков материал и/или динамични изображения – видеозаписи, представляват доказателства за отразените в тях обстоятелства относно пътното превозно средство, неговата табела с регистрационен номер, неговите маса и натоварване на ос, датата, часа и мястото на движение по участък от път, включен в обхвата на платената пътна мрежа, и местонахождението на техническото средство – част от системата.“\n\n5. Създава се ал. 3а:\n\n„(3а) Електронната система за събиране на пътни такси по чл. 10, ал. 1 от Закона за пътищата създава доклади за всяко едно от установените нарушения по чл. 181, т. 1 от този закон и по чл. 638, ал. 4 или 6 от Кодекса за застраховането. Към създадените доклади автоматично се прилагат статични изображения във вид на снимков материал и/или динамични изображения – видеозаписи, както и данни за наличие на сключен и действащ договор за задължителна застраховка „Гражданска отговорност“ на автомобилистите. Докладите, заедно с приложените към тях данни и статични изображения във вид на снимков материал и/или динамични изображения – видеозаписи, представляват доказателства за отразените в тях обстоятелства относно пътното превозно средство, неговата табела с регистрационен номер, датата, часа и мястото на движение по участък от път, включен в обхвата на платената пътна мрежа, местонахождението на техническото средство – част от системата, и наличието на сключен и действащ договор за задължителна застраховка „Гражданска отговорност“ на автомобилистите.“\n\n6. Създава се ал. 3б:\n\n„(3б) Техническите средства на електронната система по ал. 3, които се използват за измерване на размерите, масата и натоварването на ос на пътните превозни средства се калибрират на всеки 6 месеца от лаборатория за калибриране, акредитирана от Изпълнителна агенция „Българска служба за акредитация“ при условията и по реда на Закона за националната акредитация на органи за оценяване на съответствието или от национални органи за акредитация по чл. 5а, ал. 2 от същия закон.“\n\n7. В ал. 4, изречение първо и трето думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в, чл. 181, т. 1 от този закон, по чл. 53, ал. 1, т. 2 от Закона за пътищата и по чл. 638, ал. 4 или 6 от Кодекса за застраховането“. \n\n8. Алинея 5 се изменя така:\n\n„(5) Органите по чл. 165, 166 и чл. 167, ал. 3 – 3б съгласно тяхната компетентност имат право на автоматизиран достъп до електронната система по ал. 3 и до информационната система по ал. 4 за целите на осъществявания контрол върху спазването на:\n\n1. задължението за заплащане на съответната такса по чл. 10, ал. 1 от Закона за пътищата;\n\n2. изискванията по чл. 26, ал. 2, т. 1, буква „а“ от Закона за пътищата;\n\n3. изискванията по чл. 139, ал. 1, т. 2 за масата и натоварването на ос на пътните превозни средства;\n\n4. изискването за наличие на сключен и действащ договор за задължителна застраховка „Гражданска отговорност“ на автомобилистите;\n\n5. задължението за извършен задължителен периодичен преглед за проверка на техническа изправност по чл. 147, ал. 1 на движещите се по пътя пътни превозни средства.“\n\n9. В ал. 6 след думите „броя оси“ се поставя запетая, а думите „и екологична категория“ се заменят с „екологична категория ЕВРО, и за превозни средства с обща техническа допустима максимална маса над 3,5 тона – клас емисии СО\n2\n и специфични емисии СО\n2\n“.\n\n10. В ал. 7 след думите „информационната система по ал. 4“ съюзът „и“ се заличава и се поставя запетая, след думите „Министерството на вътрешните работи“ се добавя „и Изпълнителна агенция „Автомобилна администрация“, а накрая се добавя „и министъра на транспорта и съобщенията“.\n\n§ 68.\n\n Създава се чл. 167а\n1\n:\n\n„Чл. 167а\n1\n. (1) Електронната система за събиране на пътни такси по чл. 10, ал. 1 от Закона за пътищата, освен докладите по чл. 167а, ал. 3 от този закон, създава доклади и за секционен контрол на средната скорост. За всяко установено превишаване на средната скорост за съответния контролиран участък от пътя автоматично се прилагат статични изображения във вид на снимков материал и/или динамични изображения – видеозаписи. Докладите заедно с приложените към тях статични изображения във вид на снимков материал и/или динамични изображения – видеозаписи, представляват доказателства за отразените в тях обстоятелства относно пътното превозно средство, неговия регистрационен номер, датата, часа, посоката на движение, установената средна скорост на движение в контролирания участък от пътя и местонахождението на техническите средства – част от системата.\n\n(2) Електронната система по ал. 1 осъществява обмен на информация с автоматизирани информационни системи на Министерството на вътрешните работи с цел предоставяне на докладите по ал. 1, за осъществяване на административнонаказателна дейност от органите по чл. 165.\n\n(3) Обменът на информация и условията и редът за достъп до електронната система по ал. 1 с цел налагане на наказания за превишаване на средната скорост в контролиран участък от пътя се уреждат с инструкцията по чл. 167а, ал. 7.“\n\n§ 69.\n\n Създава се чл. 167а\n2\n:\n\n„Чл. 167а\n2\n. (1) С цел осъществяване на контрол за наличие на сключен и действащ договор за задължителна застраховка „Гражданска отговорност“ на автомобилистите и осъществяване на административнонаказателна дейност от органите по чл. 165 от този закон във връзка с чл. 638, ал. 4 или 6 от Кодекса за застраховането, Агенция „Пътна инфраструктура“ предоставя на Министерството на вътрешните работи информация, установена чрез електронната система за събиране на пътни такси по чл. 10, ал. 1 от Закона за пътищата, за регистрационните номера на пътните превозни средства, преминали по платената пътна мрежа на Република България.\n\n(2) Министерството на вътрешните работи извършва проверка на пътните превозни средства по ал. 1 за наличие на действащ застрахователен договор за задължителна застраховка „Гражданска отговорност“ на автомобилистите чрез обмен на информация с Гаранционния фонд по чл. 518 от Кодекса за застраховането.\n\n(3) При установена по реда на ал. 2 липса на действащ застрахователен договор за задължителна застраховка „Гражданска отговорност“ на автомобилистите Министерството на вътрешните работи получава от Агенция „Пътна инфраструктура“ статични изображения във вид на снимков материал от преминаването, засечено от електронната система за събиране на пътни такси по чл. 10, ал. 1 от Закона за пътищата, представляващи доказателство за движението на пътното превозно средство по републиканската пътна мрежа на датата и часа от снимката, която съдържа и уникален идентификатор на техническото средство, извършило заснемането. \n\n(4) Обменът на информация по ал. 1 и 3 се извършва при условия и по ред, определени с инструкцията по чл. 167а, ал. 7.“\n\n§ 70.\n\n В чл. 167в, ал. 1 се създава т. 4:\n\n„4. могат да изграждат, въвеждат в експлоатация, използват и поддържат автоматизирани технически средства или системи, заснемащи или записващи датата, точния час на нарушението и регистрационния номер на моторното превозно средство, с което е извършено нарушение по този закон, както и друга информация, необходима за обработка на нарушението.“\n\n§ 71.\n\n Създава се чл. 167г:\n\n„Чл. 167г. (1) Общините, в които са въведени в експлоатация автоматизирани технически средства или системи по чл. 167в, ал. 1, т. 4, осъществяват чрез единна информационна система на съответната община автоматизиран обмен на данни с информационни системи на Министерството на вътрешните работи за извършване на административнонаказателна дейност от органите по чл. 165. От общините се предоставят всички необходими данни за пътното превозно средство, установеното нарушение, както и друга относима информация, необходима за осъществяване на административнонаказателната дейност.\n\n(2) Длъжностни лица от съответната община или район, определени със заповед на кмета на общината или района, при извършването на административни услуги на гражданите връчват електронни фишове за наложени наказания по този закон, издадени от Министерството на вътрешните работи. \n\n(3) Условията и редът за съгласуване при изграждане, въвеждане в експлоатация, използване и поддържане на автоматизирани технически средства или системи по чл. 167в, ал. 1, т. 4 и за обмена на информация и форматите на предоставяните данни за налагане на наказания от органите по чл. 165, както и редът за обмен на информация за осъществяване на връчването по ал. 2 се определят с наредба, издадена от министъра на вътрешните работи.“\n\n§ 72.\n\n В чл. 169 се създава ал. 4:\n\n„(4) Във връзка с осъществяването на контрола по ал. 1 се осъществява обмен на информация между служба „Военна полиция“ към министъра на отбраната и Министерството на вътрешните работи по електронен път. Условията, редът и начините за обмен на информация, видът и форматите на данните се определят с акт на министъра на вътрешните работи и министъра на отбраната.“\n\n§ 73.\n\n В чл. 170 се правят следните изменения и допълнения:\n\n1. Създава се нова ал. 4:\n\n„(4) Длъжностни лица от Министерството на вътрешните работи, изпълняващи служебните си задължения в униформено облекло, могат да осъществяват контролните си функции по този закон и от необозначени служебни моторни превозни средства на Министерството на вътрешните работи за нарушения, с които се създава непосредствена опасност за движението. Контролът от необозначени служебни моторни превозни средства може да се извършва и с автоматизирани технически средства и системи. Сигналите за спиране, които се подават от движещи се необозначени служебни моторни превозни средства, са едновременно светлинен сигнал с проблясваща синя светлина, специален звуков сигнал или постоянно светещ или мигащ надпис „ПОЛИЦИЯ!“ и текст с указания към водача на български и английски език, или през високоговорителната уредба на моторното превозно средство.“\n\n2. Досегашните ал. 4 и 5 стават съответно ал. 5 и 6.\n\n3. Досегашната ал. 6 става ал. 7 и в нея думите „министъра на транспорта, информационните технологии и съобщенията“ се заменят с „министъра на транспорта и съобщенията“.\n\n4. Досегашната ал. 7 става ал. 8.\n\n§ 74.\n\n В чл. 171 се правят следните изменения и допълнения:\n\n1. В т. 1:\n\nа) в буква „г“ думите „до решаване на въпроса за отговорността му, но за не повече от един месец“ се заменят с „до отстраняване на нарушението, но за не повече от 12 месеца“;\n\nб) в буква „е“ думите „сключена валидна застраховка“ се заменят с „информация за сключена валидна застраховка, но за не повече от 6 месеца“;\n\nв) създават се букви „з“ и „и“:\n\n„з) извън случаите по букви „а“ – „ж“, който при управление на моторно превозно средство е извършил нарушение по този закон, за което е предвидено налагане на наказание лишаване от право да се управлява моторно превозно средство – до решаване на въпроса за отговорността му, но за не повече от:\n\nаа) един месец – за нарушението по чл. 182, ал. 1, т. 5, ал. 2, т. 6 и чл. 183, ал. 6 и 7;\n\nбб) три месеца – за нарушенията по чл. 175, ал. 1 и 5, чл. 177, ал. 5, чл. 178ж, ал. 1, чл. 182, ал. 1, т. 6, ал. 3, т. 6, чл. 182, ал. 4 и чл. 183, ал. 8;\n\nвв) три месеца – за нарушенията чл. 182, ал. 3а в случаите по чл. 182, ал. 1, т. 6, ал. 3, т. 6;\n\nгг) 6 месеца – за нарушенията по чл. 175, ал. 2 и ал. 3, чл. 176, ал. 1, чл. 178ж, ал. 2 и чл. 182, ал. 5;\n\nдд) 12 месеца – за нарушенията по чл. 175, ал. 4, чл. 175а, ал. 1, чл. 176, ал. 2;\n\nее) 18 месеца – за нарушенията по чл. 175а, ал. 2;\n\nи) който извърши нарушение, за което се предвижда отнемане на контролни точки при управление на моторно превозно средство със свидетелство за управление на моторно превозно средство, издадено по реда на чл. 161, т. 5, и е установил обичайното си пребиваване в Република България – до подмяната на свидетелството му за управление на моторно превозно средство с българско;“.\n\n2. В т. 2:\n\nа) буква „а“ се изменя така:\n\n„а) когато пътното превозно средство има опасна неизправност, както и когато съдържанието на вредни вещества в изгорелите газове или шумът са над установените норми, или конструкцията му е изменена без съответното разрешение, или когато моторното превозно средство е със снети шумозаглушители – до отстраняване на неизправността;“\n\nб) буква „б“ се изменя така:\n\n„б) когато пътното превозно средство превозва опасен товар, но не отговаря на изискванията за класа и вида на превозвания товар – до отстраняване на несъответствието;“\n\nв) буква „е“ се отменя;\n\nг) буква „л“ се изменя така:\n\n„л) на собственик, при управлението на чието моторно превозно средство е превишена максимално разрешената скорост за движение в населено място с над 40 km/h или извън населено място с над 50 km/h – за срок един месец;“\n\nд) създават се букви „о“ и „п“:\n\n„о) когато пътното превозно средство е с размери, маса или натоварване на ос, които надвишават нормите, определени от министъра на регионалното развитие и благоустройството, и не притежава съответното разрешение, издадено по реда на наредбата по чл. 26 от Закона за пътищата или на наредбата по чл. 139, ал. 3 – до отстраняване на нарушението или до представяне на съответното разрешение, издадено от компетентните органи;\n\nп) с което се извършва превоз на товари и е с маса или натоварване на ос, надвишаващи нормите, посочени в свидетелството за регистрация на превозното средство – за срок един месец.“\n\n3. В т. 2а, буква „б“ се създава изречение второ: „Действието на принудителната административна мярка се прекратява, когато превозното средство е конфискувано или отнето в полза на държавата.“\n\n4. Създава се т. 2б:\n\n„2б. временно отнемане на табелите с регистрационен номер и свидетелството за регистрация на моторното превозно средство, с което е извършено нарушение на правилата за движение по този закон, чийто водач няма постоянен адрес на територията на Република България – до три месеца;“.\n\n5. Създава се т. 4а:\n\n„4а. изземване на свидетелство за управление на лице, което за издаването или подмяната му е ползвало документ с невярно съдържание, неистински или подправен документ или не са спазени условията за неговото издаване;“. \n\n§ 75.\n\n В чл. 172 се правят следните изменения и допълнения:\n\n1. В ал. 1:\n\nа) думите „по чл. 171, т. 1, 2, 2а, 4, т. 5, буква „а“, т. 6 и 7“ се заменят с „по чл. 171, т. 1, 2, 2а, 2б, 4, т. 5, буква „а“, т. 6 и 7“;\n\nб) изречение второ се изменя така: „Заповед за прилагане на принудителна административна мярка по чл. 171, т. 2б не се издава и табелите с регистрационен номер и свидетелството за регистрация на моторното превозно средство не се отнемат, ако глобата за извършеното нарушение бъде заплатена в момента на налагането й.“;\n\nв) създава се изречение трето: „Когато в срока по чл. 171, т. 2б глобата за извършеното нарушение бъде заплатена, принудителната административна мярка се прекратява.“ \n\n2. В ал. 3 думите „букви „б“, „д“, „е“ и „ж“ се заменят с „букви „б“, „е“, „ж“, „з“ и „и“.\n\n3. В ал. 4:\n\nа) в изречение първо думите „букви „в“, „к“, „л“, „м“ се заменят с „букви „а“, „б“, „в“, „л“, „м“, „о“, „п“;\n\nб) в изречение второ думите „букви „в“, „к“, „л“ и „м“ се заменят с „букви „а“, „б“, „в“, „л“, „м“ и „о“.\n\n4. Създава се ал. 4а:\n\n„(4а) Принудителната административна мярка по чл. 171, т. 2б се осъществява чрез отнемане на табелите с регистрационни номера и свидетелството за регистрация на моторното превозно средство. Заповедта за прилагане на принудителната административна мярка по чл. 171, т. 2б се връчва незабавно на водача на превозното средство и от този момент се счита за връчена на собственика. При прекратяването на действието на принудителната административна мярка отнетите табели с регистрационен номер и свидетелството за регистрация на моторното превозно средство се връщат по ред, определен с акт на министъра на вътрешните работи.“\n\n5. В ал. 7 след думите „т. 2а“ се добавя „и 2б“.\n\n§ 76.\n\n В чл. 174 се правят следните изменения и допълнения:\n\n1. Алинея 2 се изменя така:\n\n„(2) Когато нарушението по ал. 1 е извършено повторно, наказанието е глоба в размер 2000 лв. и лишаване от право да управлява моторно превозно средство за срок три години.“\n\n2. В ал. 3 след думите „2000 лв.“ се поставя запетая и се добавя „с изключение на случаите по чл. 343б, ал. 6 от Наказателния кодекс“.\n\n§ 77.\n\n В чл. 175 се правят следните изменения и допълнения:\n\n1. В ал. 1: \n\nа) в текста преди т. 1 думите „от 1 до 6“ се заменят с „три“, а думите „от 50 до“ се заличават;\n\nб) създава се т. 7:\n\n„7. управлява моторно превозно средство в нарушение на условията, вписани в издаденото разрешение за временно движение.“\n\n2. В ал. 2 думите „от 1 месец до 1 година“ се заменят с „6 месеца“, а думите „от 150 до 300“ се заменят с „400“.\n\n3. В ал. 3 думите „до 12“ и „от 200 до“ се заличават. \n\n4. В ал. 4 думите „от една до две години“ се заменят с „една година“ и думите „от 600 до 1500“ се заменят с „1000“.\n\n§ 78.\n\n В чл. 176 се правят следните изменения:\n\n1. В ал. 1 съюзът „или“ се заменя с „и“ и думите „от 200 до 300“ се заменят с „1000“.\n\n2. В ал. 2 думите „от 3 месеца до“ се заличават, а думите „от 300 до 400“ се заменят с „2000“.\n\n§ 79.\n\n В чл. 177 се правят следните изменения и допълнения:\n\n1. В ал. 1:\n\nа) в текста преди т. 1 думите „от 100 до“ се заличават;\n\nб) създава се т. 12:\n\n„12. който не изпълни задължението си по чл. 189, ал. 16.“\n\n2. В ал. 2 в текста преди т. 1 думите „от 100 до“ се заличават. \n\n3. В ал. 3 в текста преди т. 1 думите „от 500 до“ се заличават.\n\n4. Създава се ал. 3а:\n\n„(3а) В случаите по ал. 3, т. 1 управлението на едно и също пътно превозно средство в рамките на един и същ календарен ден се счита за едно нарушение и се налага едно наказание в размера, определен съответно в ал. 3. Управлението на същото пътно превозно средство от 00,00 часа до 23,59 часа на следващия календарен ден се счита за отделно нарушение, за което се налага отделно наказание.“\n\n5. Алинея 5 се изменя така:\n\n„(5) Когато нарушението по ал. 1, т. 1, 2 и 3 и ал. 2 е извършено повторно, наказанието е глоба 1000 лв., а за повторно нарушение по ал. 3 наказанието е глоба 4000 лв. и временно спиране от движение на пътното превозно средство за срок три месеца, а за повторно нарушение по ал. 4 наказанието е предвидената за съответното нарушение глоба в двоен размер.“\n\n§ 80.\n\n В чл. 178, ал. 1 се правят следните допълнения:\n\n1. В текста преди т. 1 след думата „глоба“ се добавя „или имуществена санкция“.\n\n2. В т. 9 след думата „изпълни“ се добавя „задължение по чл. 3, ал. 1, т. 3, ал. 1а и 5 или“.\n\n§ 81.\n\n В чл. 178е думите „от 50 до 200“ се заменят със „100“.\n\n§ 82.\n\n Създава се чл. 178з:\n\n„Чл. 178з. (1) Налага се имуществена санкция в размер 3000 лв. на юридическо лице или едноличен търговец, когато провеждат допълнително обучение без съответното разрешение или са нарушили установените с нормативен акт изисквания за състоянието на материалната база и изпълнението на учебните програми в учебните форми, получили разрешение по чл. 157а за допълнително обучение на водачи на моторни превозни средства.\n\n(2) Наказва се с глоба 1000 лв., съответно се налага имуществена санкция 2000 лв. на лице, което възпрепятства извършване на проверка от контролните органи в обектите за извършване на допълнително обучение.\n\n(3) Когато нарушението по ал. 1 или 2 е извършено повторно, се налага глоба 2000 лв. или имуществена санкция 6000 лв. и се отнема разрешението.“\n\n§ 83.\n\n В чл. 179 се правят следните изменения и допълнения:\n\n1. В ал. 1 в текста преди т. 1 числото „150“ се заменя с „200“.\n\n2. В ал. 2 след думата „дистанция“ се добавя „движение на заден ход“, след думите „по ал. 1“ се добавя „както и при нарушение на чл. 20, ал. 1“ и числото „200“ се заменя с „300“.\n\n§ 84.\n\n В чл. 180 се правят следните изменения:\n\n1. В ал. 1 в текста преди т. 1 думите „от 20 до 150“ се заменят със „100“.\n\n2. Алинея 2 се изменя така:\n\n„(2) Наказанието по ал. 1 се налага и на собственика на моторно превозно средство с алармена инсталация, сигналите на която наподобяват на тези, подавани от пътните превозни средства със специален режим на движение.“\n\n§ 85.\n\n В чл. 181 се правят следните изменения и допълнения:\n\n1. В текста преди т. 1 след думата „глоба“ се поставя запетая, добавя се „или имуществена санкция“, а числото „50“ се заменя със „100“.\n\n2. Точка 1 се изменя така:\n\n„1. собственик, а когато в свидетелството за регистрация на пътното превозно средство е вписан ползвател – ползвател, чието пътно превозно средство, подлежащо на периодичен преглед за проверка на техническата изправност, участва в движението без извършен преглед, както и водач, който управлява такова пътно превозно средство;“.\n\n§ 86.\n\n В чл. 182 се правят следните изменения и допълнения:\n\n1. В ал. 1:\n\nа) в текста преди т. 1 след думата „Водач“ се добавя „на моторно превозно средство или на състав от пътни превозни средства“;\n\nб) в т. 5 накрая се добавя „и два месеца лишаване от право да управлява моторно превозно средство“.\n\n2. В ал. 2:\n\nа) в текста преди т. 1 след думата „Водач“ се добавя „на моторно превозно средство или на състав от пътни превозни средства“;\n\nб) в т. 6 след думите „600 лв.“ се добавя „и два месеца лишаване от право да управлява моторно превозно средство“.\n\n3. В ал. 3 в текста преди т. 1 след думите „моторно превозно средство“ се добавя „или на състав от пътни превозни средства“.\n\n4. Създава се ал. 3а:\n\n„(3а) Водач на моторно превозно средство или на състав от пътни превозни средства, който превиши средната скорост за съответния контролиран участък от пътя с посочените в ал. 1, 2 и 3 стойности, се наказва с предвиденото по ал. 1, 2 или 3 наказание за съответното превишаване на скоростта.“\n\n5. Алинея 4 се изменя така:\n\n„(4) При повторно нарушение по ал. 1, т. 5 и 6, ал. 2, т. 6, ал. 3, т. 6 наказанието е предвидената за съответното нарушение глоба в двоен размер и лишаване от право да се управлява моторно превозно средство за срок три месеца.“\n\n6. Създава се ал. 4а:\n\n„(4а) При повторно нарушение по ал. 3а в случаите по ал. 1, т. 5 и 6, ал. 2, т. 6 и ал. 3, т. 6 наказанието е предвидената за съответното нарушение глоба в двоен размер и лишаване от право да се управлява моторно превозно средство за срок три месеца.“\n\n7. Алинея 5 се изменя така:\n\n„(5) При системно нарушение по ал. 1, т. 5 и 6, ал. 2, т. 6, ал. 3, т. 6 наказанието е предвидената за съответното нарушение глоба в троен размер и лишаване от право да се управлява моторно превозно средство за срок 6 месеца.“\n\n8. Създава се ал. 6:\n\n„(6) При системно нарушение по ал. 3а в случаите по ал. 1, т. 5 и 6, ал. 2, т. 6 и ал. 3, т. 6 наказанието е предвидената за съответното нарушение глоба в троен размер и лишаване от право да се управлява моторно превозно средство за срок 6 месеца.“ \n\n§ 87.\n\n В чл. 183 се правят следните изменения и допълнения: \n\n1. В ал. 1 в текста преди т. 1 числото „10“ се заменя с „30“.\n\n2. Алинея 2 се изменя така:\n\n„(2) Наказва се с глоба 50 лв. водач, който:\n\n1. неправилно престоява или е паркирал неправилно;\n\n2. нарушава правилата за разположение на пътно превозно средство върху платното за движение;\n\n3. управлява превозно средство с необозначен по определения ред товар, който излиза отстрани на превозното средство с повече от 0,20 метра, а отпред или отзад – с повече от един метър;\n\n4. нарушава правилата за движение назад;\n\n5. управлява пътно превозно средство, което не е оборудвано с пожарогасители съгласно чл. 139, ал. 8, 9 и 10 или е оборудвано с пожарогасители, на които не е извършено обслужване по чл. 139, ал. 11;\n\n6. при неправилно изпреварване не създава опасност за движението;\n\n7. не подаде сигнал преди извършването на маневра.“\n\n3. Алинея 3 се отменя.\n\n4. В ал. 4:\n\nа) в текста преди т. 1 числото „50“ се заменя със „100“;\n\nб) точка 5 се отменя;\n\nв) точка 13 се изменя така:\n\n„13. неправилно паркира на сигнализирано и специално устроено място за престой на таксиметрови автомобили;“\n\nг) създават се т. 14 и 15:\n\n„14. не спира на пътен знак „Спри! Пропусни движещите се по пътя с предимство!“, неправилно се включва в движението, неправилно се престроява или не спазва предимството на друг участник в движението;\n\n15. навлиза след знак, забраняващ влизането на съответното пътно превозно средство, или се движи в забранената посока на еднопосочен път.“\n\n5. В ал. 5 в текста преди т. 1 числото „100“ се заменя със „150“.\n\n6. В ал. 6 числото „200“ се заменя с „300“.\n\n7. Създава се ал. 8:\n\n„(8) При повторно нарушение по ал. 7 наказанието е глоба в двоен размер и лишаване от право да се управлява моторно превозно средство за срок три месеца.“\n\n§ 88.\n\n Създава се чл. 183а:\n\n„Чл. 183а. (1) Наказва се с глоба 50 лв. водач, който управлява индивидуално електрическо превозно средство в нарушение на чл. 80а, ал. 1, т. 3 или 5.\n\n(2) Наказва се с глоба 100 лв. водач, който управлява индивидуално електрическо превозно средство в нарушение на чл. 80а, ал. 1, т. 4, ал. 2, т. 3 – 7, т. 9 – 15 или ал. 3.\n\n(3) Наказва се с глоба 200 лв. водач, който управлява индивидуално електрическо превозно средство в нарушение на чл. 80а, ал. 1, т. 1 или 2, ал. 2, т. 1, 2 или 8. \n\n(4) Наказва се с глоба 500 лв. родител, настойник или попечител, който допуска използването на индивидуално електрическо превозно средство за движение по пътищата, отворени за обществено ползване, от ненавършило 16-годишна възраст дете.\n\n(5) За нарушение на чл. 80а, ал. 1, т. 6 се прилагат наказанията по чл. 638 от Кодекса за застраховането.“\n\n§ 89.\n\n В чл. 184 се правят следните изменения и допълнения:\n\n1. В ал. 1 в текста преди т. 1 числото „30“ се заменя с „50“.\n\n2. В ал. 2:\n\nа) в текста преди т. 1 числото „50“ се заменя със „100“;\n\nб) точка 1 се изменя така:\n\n„1. преминава през ограждения;“ \n\nв) създава се т. 3:\n\n„3. използва мобилно устройство за комуникация или друго средство, отклоняващо вниманието му при преминаването по пешеходна пътека.“\n\n3. В ал. 3 числото „20“ се заменя с „50“.\n\n4. В ал. 4 числото „50“ се заменя със „100“.\n\n5. В ал. 5 числото „100“ се заменя с „200“.\n\n§ 90.\n\n В чл. 185 числото „20“ се заменя с „50“.\n\n§ 91.\n\n В чл. 186 се правят следните изменения и допълнения:\n\n1. В ал. 1:\n\nа) в изречение първо думите „или отнемане на контролни точки“ се заличават;\n\nб) в изречение второ след думите „за моторното превозно средство, с което е извършено нарушението“ се добавя „описание на нарушението“, а накрая се добавя „за броя контролни точки, които се отнемат“.\n\n2. В ал. 4 думата „управителя му“ се заменя с „негов законен представител“, а думата „управителя“ се заменя със „законен представител“.\n\n3. В ал. 5 думата „управителя“ се заменя със „законен представител“.\n\n§ 92.\n\n В чл. 186а, ал. 1 се правят следните изменения и допълнения:\n\n1. В т. 1 се създава буква „в“:\n\n„в) от длъжностни лица, определени от кметовете на общините, при извършването на административни услуги на гражданите;“.\n\n2. В т. 2, буква „а“ думите „Единния портал за достъп до електронни административни услуги“ се заменят с „Портала на електронното управление“.\n\n§ 93.\n\n Създава се чл. 187б:\n\n„Чл. 187б. (1) При установяване на нарушения по чл. 177, ал. 3, т. 1 в отсъствие на нарушителя се счита, че пътното превозно средство е управлявано от собственика му, а в случаите, в които в свидетелството за регистрация на пътното превозно средство е вписан ползвател – от ползвателя, освен ако бъде установено, че пътното превозно средство е управлявано от трето лице.\n\n(2) Ако собственикът на пътното превозно средство е юридическо лице или едноличен търговец, на собственика се налага имуществена санкция в размерите, определени в чл. 53, ал. 1, т. 2 от Закона за пътищата.\n\n(3) Когато в свидетелството за регистрация на пътното превозно средство е вписан ползвател, имуществената санкция по ал. 2 се налага на него. Ако вписаният ползвател е физическо лице, се прилага ал. 1.\n\n(4) Вписаният собственик, съответно ползвател, се освобождава от административнонаказателна отговорност по ал. 1 и 2, ако в срок от 7 дни от връчването на акта за установяване на административно нарушение или електронния фиш представи декларация, в която посочи данни за лицето, което е извършило нарушението, и копие от свидетелството му за управление на моторно превозно средство.\n\n(5) В случаите по ал. 4 въз основа на първоначално издадения акт за установяване на административно нарушение не се издава наказателно постановление и административнонаказателното производство се прекратява, а първоначално издаденият електронен фиш се анулира. В тези случаи на лицето, посочено в декларацията, се издава и изпраща електронен фиш за извършеното нарушение.\n\n(6) В случаите, при които нарушението е установено и заснето по реда на чл. 167а, ал. 3, определени от председателя на управителния съвет на Агенция „Пътна инфраструктура“ длъжностни лица имат право на безвъзмезден достъп до Регистъра на населението – Национална база данни „Население“, поддържана от Министерството на регионалното развитие и благоустройството, за изпълнение на възложените им правомощия.“\n\n§ 94.\n\n Член 188 се изменя така:\n\n„Чл. 188. (1) Собственикът на пътното превозно средство, а когато в свидетелството му за регистрация е вписан ползвател – ползвателят, отговаря за извършеното с него нарушение. Собственикът, съответно ползвателят, се наказва с наказанието, предвидено за извършеното нарушение, ако не декларира на кого е предоставил превозното средство.\n\n(2) Когато собственикът или ползвателят, вписан в свидетелството за регистрация на пътното превозно средство, с което е извършено нарушението, е юридическо лице или едноличен търговец и неговият законен представител не декларира на кого е предоставил управлението на превозното средство, предвиденото по този закон наказание се налага на законния представител на собственика, съответно на ползвателя.\n\n(3) Когато собственик или вписан в свидетелството за регистрация ползвател на моторно превозно средство е малолетен, непълнолетен на възраст от 14 до 16 години или поставен под пълно запрещение, отговорност за извършените нарушения носят съответно родителите, попечителите или настойниците, ако не декларират на кого е предоставено за управление превозното средство, като се наказват с предвиденото наказание за извършеното нарушение.\n\n(4) Когато собственик или вписан в свидетелството за регистрация ползвател на моторно превозно средство е юридическо лице, което е регистрирано в друга държава, на собственика, съответно на ползвателя, се налага имуществена санкция в размера на глобата, предвидена за съответното нарушение.“\n\n§ 95.\n\n В чл. 189 се правят следните изменения и допълнения:\n\n1. Алинея 4 се изменя така:\n\n„(4) За нарушение, установено и заснето с автоматизирано техническо средство или система, за което не е предвидено наказание лишаване от право да се управлява моторно превозно средство, с изключение на нарушенията по чл. 179, ал. 3 – 3в, на собственика, на когото е регистрирано превозното средство, а когато в свидетелството за регистрация на превозното средство е вписан ползвател – на ползвателя, се издава електронен фиш в отсъствието на контролен орган и на нарушител по образец, утвърден от министъра на вътрешните работи, с който се налага глоба или имуществена санкция в размер, определен за съответното нарушение. В 14-дневен срок от получаването му лицето, на което е издаден електронният фиш, заплаща глобата или имуществената санкция или предоставя в съответната териториална структура на Министерството на вътрешните работи писмена декларация с данни за лицето, извършило нарушението, и копие на свидетелството му за управление на моторно превозно средство. Декларацията и копието на свидетелството за управление на моторно превозно средство могат да бъдат подадени по електронен път чрез Системата за сигурно електронно връчване като модул на Портала на електронното управление по смисъла на Закона за електронното управление и подписана с квалифициран електронен подпис, освен в случаите по чл. 22, ал. 6 и 7 от Закона за електронното управление. На лицето, посочено в декларацията, се издава и изпраща електронен фиш за извършеното нарушение, като първоначално издаденият се анулира.“\n\n2. В ал. 4в думите „чл. 4а“ се заменят с „ал. 4а“.\n\n3. В ал. 4г думите „ал. 1“ се заменят с „ал. 4а“.\n\n4. Алинея 5 се изменя така:\n\n„(5) Електронният фиш по ал. 4 съдържа данни за:\n\n1. териториалната структура на Министерството на вътрешните работи, на чиято територия е установено нарушението;\n\n2. мястото, датата и точния час на извършване на нарушението;\n\n3. регистрационния номер на превозното средство;\n\n4. собственика, на когото е регистрирано превозното средство, а когато в свидетелството за регистрация на превозното средство е посочен ползвател – ползвателя на превозното средство или отговорното за извършеното нарушение лице съгласно чл. 188;\n\n5. описание на нарушението;\n\n6. нарушените и санкционните разпоредби;\n\n7. размера на глобата или имуществената санкция;\n\n8. броя на отнеманите контролни точки;\n\n9. срока, сметката, начините за доброволното заплащане на глобата или имуществената санкция.“\n\n5. Създават се ал. 5а – 5г:\n\n„(5а) Нарушения за средна скорост могат да бъдат установявани от органите по чл. 165 чрез системи за секционен контрол на средната скорост. \n\n(5б) За място на нарушението при установяване на превишаване на средната скорост се счита крайната точка от контролирания участък от пътя, за който е установено нарушението. \n\n(5в) Когато електронният фиш е връчен по реда на чл. 186а, ал. 1, т. 2, буква „а“, декларацията и копието на свидетелството за управление на моторно превозно средство по ал. 4 могат да бъдат подадени от персонален профил, регистриран в информационната система за сигурно електронно връчване като модул на Портала на електронното управление по смисъла на Закона за електронното управление.\n\n(5г) В 14-дневен срок от получаването на електронния фиш собственикът, а когато има вписан в свидетелството за регистрация ползвател на моторното превозно средство – ползвателят, може да заплати 70 на сто от размера на глобата, съответно имуществената санкция. Глобата или имуществената санкция, наложена с електронен фиш, който е бил обжалван и потвърден от съда, се дължи в пълен размер.“\n\n6. В ал. 6:\n\nа) в текста преди т. 1 в изречение второ след думата „Директорът“ се добавя „или оправомощено от него длъжностно лице“;\n\nб) създават се т. 3, 4 и 5:\n\n„3. е издаден на лице, което е извън лицата по чл. 188 към датата на извършване на нарушението; след анулиране на електронния фиш се издава нов електронен фиш на отговорното за извършеното нарушение лице към датата на извършване на нарушението;\n\n4. срещу лицето за същото деяние има издаден електронен фиш;\n\n5. са налице данни за допуснати технически грешки при издаването на електронния фиш, които са от значение за установяване на нарушението.“\n\n7. Създава се ал. 6а:\n\n„(6а) В случаите по ал. 6, т. 3, 4 и 5 анулирането на електронния фиш може да се извърши и служебно от длъжностното лице по ал. 6 без подадено възражение.“\n\n8. Алинеи 7 и 8 се изменят така:\n\n„(7) Директорът на областната дирекция на Министерството на вътрешните работи, на чиято територия е извършено нарушението, уведомява лицето по ал. 6, подало възражението, за решението си в 7-дневен срок от датата на анулирането, съответно от датата на отказа за анулиране на електронния фиш. \n\n(8) Електронният фиш подлежи на обжалване по реда на Закона за административните нарушения и наказания. Жалбата срещу електронния фиш се подава в 14-дневен срок от получаването му, а когато е направено възражение по ал. 6 – в 14-дневен срок от съобщаването на отказа за анулиране на електронния фиш, чрез ръководителя на структурата, на чиято територия е извършено нарушението. В 7-дневен срок от получаване на жалбата директорът на съответната структура на Министерството на вътрешните работи, на чиято територия е извършено нарушението, или оправомощено от него длъжностно лице я изпраща заедно с цялата преписка на компетентния районен съд, като в съпроводителното писмо посочва и доказателствата в подкрепа на обжалвания електронен фиш, както и информация за участъка от пътя с описание на мястото и географските координати, посоката на движение на автомобила, разположението на автоматизираното техническо средство или система, неговия вид и данни за извършена метрологична проверка и други данни, свързани с нарушението. Когато участъкът от пътя, за който е установено превишаване на средната скорост, попада в административно-териториалния район на няколко административни области, компетентен съд е този, в чийто административно-териториален район попада крайната точка от контролирания участък от път.“\n\n9. Алинея 9 се отменя.\n\n10. В ал. 12 думите „министъра на транспорта, информационните технологии и съобщенията“ се заменят с „министъра на транспорта и съобщенията, от председателя на управителния съвет на Агенция „Пътна инфраструктура“.\n\n11. Създава се ал. 13а:\n\n„(13а) Актовете за установяване на административни нарушения, съставени за извършени нарушения по чл. 177, ал. 3, т. 1, по чл. 181, т. 1 от този закон, по чл. 53, ал. 1, т. 2 от Закона за пътищата или по чл. 638, ал. 4 или 6 от Кодекса за застраховането, заедно с всички документи по тяхното съставяне и постъпилите възражения, се изпращат в двуседмичен срок от съставянето на акта на съответния административнонаказващ орган.“\n\n12. Алинея 16 се изменя така:\n\n„(16) Водач, на когото е наложено наказание лишаване от право да управлява моторно превозно средство с влязло в сила наказателно постановление или акт на съда, е длъжен незабавно да върне свидетелството си за управление на моторно превозно средство в структура на Министерството на вътрешните работи.“\n\n13. Създава се ал. 17:\n\n„(17) Министерството на вътрешните работи чрез Портала за електронни административни услуги на МВР предоставя възможност за извършване на проверки за издадени връчени и невръчени наказателни постановления, фишове и електронни фишове, глобите по които не са платени.“\n\n§ 96.\n\n В чл. 189а ал. 5 се изменя така:\n\n„(5) С уведомителното писмо по ал. 2 се определя срок на собственика до 14 дни от датата на получаването му да заплати глобата или имуществената санкция при условията на чл. 189, ал. 5г или да посочи данни за лицето, отговорно за извършеното с пътното превозно средство нарушение. Когато е посочено физическо лице, отговорно за извършеното нарушение, собственикът посочва номер на свидетелството му за управление на моторно превозно средство, дата и място на издаването му.“\n\n§ 97.\n\n В чл. 189е се правят следните изменения и допълнения:\n\n1. Алинея 1 се изменя така:\n\n„(1) Актовете за установяване на административни нарушения по чл. 177, ал. 3, т. 1, чл. 179, ал. 3 – 3в, чл. 181, т. 1 от този закон, по чл. 53, ал. 1, т. 2 от Закона за пътищата и по чл. 638, ал. 4 или 6 от Кодекса за застраховането се съставят от длъжностните лица на службите за контрол по чл. 165, 166, чл. 167, ал. 3 – 3б и чл. 167а съгласно тяхната компетентност.“ \n\n2. В ал. 2 думите „чл. 179, ал. 3 – 3б“ се заменят с „чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата“, а след думите „чл. 10, ал. 2“ се добавя „и чл. 28“. \n\n3. Алинея 3 се изменя така:\n\n„(3) Таксите по чл. 10, ал. 2 и чл. 28 от Закона за пътищата могат да бъдат заплатени по банков път или чрез картово плащане, а пред органите по чл. 167, ал. 3 – 3б – и в брой, като плащането може да бъде осъществено при извършване на проверката или в срок от 14 дни от връчване на акта за установяване на административно нарушение по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата.“\n\n4. В ал. 4 след думите „чл. 10, ал. 2“ се добавя „и чл. 28“. \n\n5. Алинея 5 се изменя така:\n\n„(5) При заплащане на таксата по чл. 10, ал. 2 или чл. 28 от Закона за пътищата в срока и при условията на ал. 3 и 4 и след постъпване на сумата по сметката на Агенция „Пътна инфраструктура“ нарушителят се освобождава от административнонаказателна отговорност за конкретното нарушение по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата, установено в акта за установяване на административно нарушение. В тези случаи се освобождават от административнонаказателна отговорност собственикът, вписаният ползвател и водачът за извършеното административно нарушение по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата, във връзка с конкретното пътно превозно средство.“ \n\n6. В ал. 6 след думите „чл. 10, ал. 2“ се добавя „и чл. 28“, а думите „чл. 179, ал. 3 – 3б“ се заменят с „чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата“. \n\n7. В ал. 6а след думите „се прекратява“ се добавя „в случаите по чл. 189ж, ал. 3, т. 6“ и се поставя запетая.\n\n8. В ал. 8 след думите „превозно средство“ се добавя „неговите маса и натоварване на ос“.\n\n9. В ал. 10 след думите „За съставените“ се добавя „по ал. 1“, след думите „чл. 10б, ал. 5“ се поставя запетая и се добавя „и чл. 28“.\n\n10. В ал. 11 думите „председателя на управителния съвет на Агенция „Пътна инфраструктура“ се заменят със „съответния административнонаказващ орган“. \n\n11. В ал. 12 думите „чл. 179, ал. 3 – 3в“ се заменят с „чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата“. \n\n12. Създава се ал. 14:\n\n„(14) В случаите по чл. 181, т. 1 от този закон и чл. 638, ал. 4 от Кодекса за застраховането движението по път, включен в обхвата на платената пътна мрежа, от едно и също пътно превозно средство в рамките на един и същ календарен ден се счита за едно нарушение и се налага едно наказание в размера, определен в чл. 181, т. 1 от този закон или чл. 638, ал. 4 или 6 от Кодекса за застраховането. Движението по път, включен в обхвата на платената пътна мрежа, чрез същото пътно превозно средство от 00,00 часа до 23,59 часа на следващия календарен ден се счита за отделно административно нарушение, за което се налага отделно наказание.“\n\n13. Създава се ал. 15:\n\n„(15) При регистрирани три нарушения по чл. 638, ал. 4 или 6 от Кодекса за застраховането в рамките на една календарна година, извършени с едно пътно превозно средство, последващото движение при неизпълнение на съответните изисквания не се счита за административно нарушение и за него не се налага глоба или имуществена санкция, а образуваните административнонаказателни производства за повече от три нарушения се прекратяват.“\n\n§ 98.\n\n В чл. 189ж се правят следните изменения и допълнения:\n\n1. В ал. 1 думите „чл. 179, ал. 3 – 3б“ се заменят с „чл. 177, ал. 3, т. 1, чл. 179, ал. 3 – 3б от този закон и чл. 53, ал. 1, т. 2 от Закона за пътищата“ и думите „таксата по чл. 10, ал. 2“ се заменят с „таксите по чл. 10, ал. 2 и чл. 28“. \n\n2. Създава се ал. 1а:\n\n„(1а) При нарушение по чл. 181, т. 1 от този закон или чл. 638, ал. 4 или 6 от Кодекса за застраховането, установено и заснето от електронната система по чл. 167а, ал. 3а, може да се издава електронен фиш в отсъствието на контролен орган и на нарушител за налагане на глоба или имуществена санкция в размер, определен за съответното нарушение. Електронният фиш съдържа данни за: мястото, датата, точния час на извършване на нарушението, регистрационния номер на пътното превозно средство, собственика или вписания ползвател, описание на нарушението, нарушените разпоредби, размера на глобата, срока и начините за доброволното й заплащане. Образецът на електронния фиш се утвърждава от управителния съвет на Агенция „Пътна инфраструктура“. В 14-дневен срок от получаване на електронния фиш лицето може да поиска анулиране на електронния фиш на основание ал. 3, т. 2 със заявление до председателя на управителния съвет на Агенция „Пътна инфраструктура“.“\n\n3. В ал. 2 думите „получаване на електронния фиш“ се заменят с „получаване на електронен фиш за нарушение по чл. 179, ал. 3 – 3б“, а думите „с молба“ се заменят със „със заявление“.\n\n4. Създава се ал. 2а:\n\n„(2а) В 14-дневен срок от получаване на електронен фиш за нарушение по чл. 177, ал. 3, т. 1 от този закон, както и по чл. 53, ал. 1, т. 2 от Закона за пътищата лицето може да заплати таксата по чл. 28 от Закона за пътищата при спазване изискванията на чл. 189е, ал. 3 и 4, да представи декларация, в която да посочи данни за лицето, което е извършило нарушението, и копие от свидетелството му за управление на моторно превозно средство или да поиска анулиране на електронния фиш на основание ал. 3, т. 1 и 2 със заявление до председателя на управителния съвет на Агенция „Пътна инфраструктура“.“ \n\n5. В ал. 3:\n\nа) в текста преди т. 1 след думата „фиш“ се добавя „по ал. 1“.\n\nб) в т. 1 след думите „по чл. 10, ал. 2“ се добавя „или съответно по чл. 28“.\n\nв) създават се т. 6 – 8:\n\n„6. когато е издаден на лице в качеството му на собственик или вписан в свидетелството за регистрация на превозното средство ползвател и се установи, че лицето не е притежавало това качество към момента на извършване на нарушението; след анулиране на електронния фиш се издава нов електронен фиш на собственика или вписания в свидетелството за регистрация ползвател към момента на нарушението;\n\n7. когато срещу лицето за същото деяние има издаден електронен фиш;\n\n8. когато са налице данни за допуснати технически грешки при издаването на електронния фиш, които са от значение за установяването на нарушението.“\n\n6. Създава се ал. 3б:\n\n„(3б) В случаите по ал. 3, т. 6, 7 и 8 анулирането на електронния фиш може да се извърши и служебно, без подадено искане.“\n\n7. В ал. 4 след думите „ал. 2“ се добавя „или 2а“.\n\n8. В ал. 6 след думите „по чл. 10, ал. 2“ се добавя „или чл. 28“.\n\n9. Алинея 7 се изменя така:\n\n„(7) По отношение на електронните фишове, издадени по реда на ал. 1 или ал. 1а, се прилагат разпоредбите на чл. 189, ал. 10.“\n\n10. Алинея 8 се изменя така:\n\n„(8) Наказателни постановления за нарушения по чл. 177, ал. 3, т. 1, чл. 179, ал. 3 – 3в от този закон и по чл. 53, ал. 1, т. 2 от Закона за пътищата и електронни фишове за нарушения по чл. 177, ал. 3, т. 1, чл. 179, ал. 3 – 3в, чл. 181, т. 1 от този закон, по чл. 53, ал. 1, т. 2 от Закона за пътищата и по чл. 638, ал. 4 от Кодекса за застраховането се връчват от контролните органи по чл. 167а на нарушителя лично, срещу подпис или по реда на чл. 186а, ал. 1, т. 2, буква „а“, т. 3, ал. 2, 3, 5 и 6.“ \n\n§ 99.\n\n В чл. 189и, ал. 2, т. 2 думите „и клас емисии (екологична категория)“ се заменят с „екологична категория ЕВРО, технически допустима максимална маса, и за превозни средства с технически допустима максимална маса над 3,5 тона – клас емисии СО\n2\n и специфични емисии СО\n2\n“. \n\n§ 100.\n\n В чл. 190, ал. 3 след думата „глоба“ се добавя „или имуществена санкция“.\n\n§ 101.\n\n В допълнителните разпоредби се правят следните изменения и допълнения:\n\n1. В § 1, ал. 4: \n\nа) точка 1 се изменя така: \n\n„1. във Фонда за безопасност на движението постъпват:\n\nа) средствата от глоби и нарушения, установени с автоматизирани технически средства и системи на Министерството на вътрешните работи и на общините, с изключение на средствата и глоби за нарушения по Кодекса за застраховането;\n\nб) средства от дарения и други приходи, предвидени в нормативен акт;“\n\nб) в т. 2 думите „пътната безопасност“ се заменят с „безопасността на движението по пътищата“; \n\nв) в т. 3 накрая се добавя „като 50 на сто от постъпилите средства от глоби и нарушения, установени с автоматизирани технически средства и системи, собственост на общините, се предоставят по бюджета на съответната община, чиято собственост са техническите средства или системи, и се разходват от общината само за дейности, свързани с подобряване на безопасността на движението по пътищата“.\n\n2. В § 6:\n\nа) в т. 18б след думите „6 km/h“ се поставя запетая и се добавя „но ненадвишаваща 25 km/h“;\n\nб) в т. 46 думите „в Република България“ се заличават;\n\nв) в т. 54 изречение второ се изменя така: „На кръстовища в населено място пешеходни пътеки са и продълженията на тротоарите и банкетите върху платното за движение, когато то е с не повече от две пътни ленти, от които не повече от една във всяка посока.“;\n\nг) точка 58 се изменя така: \n\n„58. „Изкуствената неравност“ е локално изменение на нивото на настилката на платното за движение, предназначено за намаляване скоростта на пътните превозни средства. Тя може да бъде изпъкнала или вдлъбната спрямо нивото на настилката.“;\n\nд) в т. 68 думите „автоматизираната информационна система“ се заменят с „Националния регистър на пътните превозни средства“;\n\nе) създават се т. 76 – 87:\n\n„76. „Средна скорост“ е скоростта, с която пътно превозно средство изминава за определено време определен участък от пътя, установена с автоматизирано техническо средство или чрез система за секционен контрол на средната скорост.\n\n77. „Система за секционен контрол на средната скорост“ е одобрена и проверена съгласно Закона за измерванията система за измерване на средната скорост на превозно средство в определен участък от пътя. Системата използва камери, монтирани в началото и края на участъка. Всяко превозно средство се класифицира и се идентифицира както на влизане, така и на излизане, а идентификационната информация е придружена от точни времеви подписи заедно с времето за изминаване на разстоянието, на базата на което се изчислява средната скорост. Ако средната скорост на дадено превозно средство е по-висока от разрешената в контролирания участък, системата генерира информация за нарушението. Цифровото доказателство за нарушението включва снимки на автомобила от момента на влизане и излизане, както и метаданни.\n\n78. „Маневра“ е изменение на положението на участващо в пътното движение пътно превозно средство спрямо пътя и останалите участници в движението.\n\n79. „Престрояване“ е преминаване на пътно превозно средство от една пътна лента в друга, за да се продължи движението направо, да се завие или да се излезе от платното за движение.\n\n80. „Заобикаляне“ е преминаване на участник в пътното движение покрай препятствие, повреди на платното за движение или неподвижен участник в движението.\n\n81. „Разминаване“ е преминаване на участник в пътното движение покрай друг участник в движението, който се движи в противоположна посока.\n\n82. „Теглене“ е придвижването на моторно превозно средство с използване на теглителната сила на друго моторно превозно средство.\n\n83. „Спиране“ е привеждане в неподвижно състояние на пътното превозно средство.\n\n84. „Велосипедна инфраструктура“ е техническа инфраструктура в урбанизираните и/или извън урбанизираните територии, предназначена за целите и нуждите на велосипедния транспорт. Основни видове велосипедна инфраструктура са велосипедни трасета, ленти, алеи, пътеки, паркинги и светофари.\n\n85. „Велосипедна лента“ е обособена част от пътното платно по протежение на улица, предназначена за еднопосочно велосипедно движение, отделена от останалата част от платното за движение чрез пътна маркировка и сигнализирана с пътни знаци.\n\n86. „Велосипедна пътека“ е част от платното за движение, очертана с пътна маркировка, сигнализирана с пътни знаци и предназначена за преминаване на велосипедисти. Велосипедната пътека е продължение на велосипедната алея върху платното за движение.\n\n87. „Велосипедна алея“ е част от напречния профил на улицата, предназначена за движение на велосипедисти, която е физически отделена от платното за автомобилно движение и от пешеходното движение.“\n\n§ 102.\n\n Навсякъде в закона думите „министъра на транспорта, информационните технологии и съобщенията“ се заменят с „министъра на транспорта и съобщенията“ и думите „министърът на транспорта, информационните технологии и съобщенията“ се заменят с „министърът на транспорта и съобщенията“.\n\nДопълнителна разпоредба\n\n§ 103.\n\n С този закон се въвеждат изисквания на Делегирана директива (ЕС) 2021/1716 на Комисията от 29 юни 2021 г. за изменение на Директива 2014/47/ЕС на Европейския парламент и на Съвета по отношение на промените в определянето на категориите превозни средства, произтичащи от изменения в законодателството за одобряване на типа (OB, L 342/45 от 27 септември 2021 г.).\n\nПреходни и заключителни разпоредби\n\n§ 104.\n\n (1) В срок до 4 месеца от влизането в сила на този закон общинските съвети приемат наредбата по чл. 80а, ал. 4.\n\n(2) В срок до 6 месеца от влизането в сила на този закон собствениците на индивидуални електрически превозни средства ги регистрират съгласно чл. 80а, ал. 4.\n\n§ 105.\n\n В Кодекса за застраховането (обн., ДВ, бр. 102 от 2015 г.; изм., бр. 62, 95 и 103 от 2016 г., бр. 8, 62, 63, 85, 92, 95 и 103 от 2017 г., бр. 7, 15, 24, 27, 77 и 101 от 2018 г., бр. 17, 42 и 83 от 2019 г., бр. 26, 28 и 64 от 2020 г., бр. 21 от 2021 г., бр. 16 и 25 от 2022 г., бр. 66, 68, 80, 84 и 85 от 2023 г., бр. 70 и 79 от 2024 г. и бр. 49 от 2025 г.) в чл. 647 се правят следните изменения и допълнения:\n\n1. Алинея 3 се изменя така:\n\n„(3) Когато чрез автоматизирани технически средства или системи по смисъла на § 6, т. 65 от допълнителните разпоредби на Закона за движението по пътищата или чрез технически средства на електронната система по чл. 167а, ал. 3 от Закона за движението по пътищата е заснето управление на превозно средство, за което няма сключен и действащ застрахователен договор за задължителна застраховка „Гражданска отговорност“ на автомобилистите, на собственика се издава електронен фиш в отсъствието на контролен орган и на нарушител по образец, утвърден от министъра на вътрешните работи, с който се налага глоба или имуществена санкция, в размер, определен за съответното нарушение. В 14-дневен срок от получаването му собственикът, на когото е издаден електронният фиш, заплаща глобата или имуществената санкция по чл. 638, ал. 4 или 6. По отношение на електронните фишове се прилагат условията и редът за издаване, връчване, възражение, обжалване и заплащане, предвидени в Закона за движението по пътищата, без възможността за подаване на писмена декларация с данни за лицето, извършило нарушението по чл. 189, ал. 4 от Закона за движението по пътищата.“\n\n2. Алинея 4 се изменя така:\n\n„(4) Установяването на нарушенията, издаването, обжалването и изпълнението на наказателните постановления се извършват от заместник-председателя по реда на Закона за административните нарушения и наказания при спазване изискванията на чл. 648. За наказателните постановления, издадени от органите на Министерството на вътрешните работи, се прилагат разпоредбите на Закона за административните нарушения и наказания и на Закона за движението по пътищата.“\n\n3. Създава се ал. 5:\n\n„(5) За нарушенията по чл. 483, ал. 1 и 2 и чл. 638, ал. 1 – 6 не се прилага чл. 58г от Закона за административните нарушения и наказания.“\n\n§ 106.\n\n В Закона за административните нарушения и наказания (обн., ДВ, бр. 92 от 1969 г.; изм., бр. 54 от 1978 г., бр. 28 от 1982 г., бр. 28 и 101 от 1983 г., бр. 89 от 1986 г., бр. 24 от 1987 г., бр. 94 от 1990 г., бр. 105 от 1991 г., бр. 59 от 1992 г., бр. 102 от 1995 г., бр. 12 и 110 от 1996 г., бр. 11, 15, 59, 85 и 89 от 1998 г., бр. 51, 67 и 114 от 1999 г., бр. 92 от 2000 г., бр. 25, 61 и 101 от 2002 г., бр. 96 от 2004 г., бр. 39 и 79 от 2005 г., бр. 30, 33, 69 и 108 от 2006 г., бр. 51, 59 и 97 от 2007 г., бр. 12, 27 и 32 от 2009 г., бр. 10, 33, 39, 60 и 77 от 2011 г., бр. 19, 54 и 77 от 2012 г., бр. 17 от 2013 г., бр. 98 и 107 от 2014 г., бр. 81 от 2015 г., бр. 76 и 101 от 2016 г., бр. 63 и 101 от 2017 г., бр. 20 и 38 от 2018 г., бр. 83 и 94 от 2019 г., бр. 13 и 109 от 2020 г., бр. 21 от 2021 г., бр. 25 и 51 от 2022 г., бр. 80, 84 и 106 от 2023 г., бр. 39 и 79 от 2024 г. и бр. 50 и 54 от 2025 г.) се правят следните изменения и допълнения:\n\n1. В чл. 39, ал. 2a думите „установени при извършването им“ и думите „на местонарушението“ се заличават.\n\n2. В чл. 58 се създава ал. 1а:\n\n„(1а) На нарушителя може да се връчи отпечатан дигитален образ на издадено наказателно постановление, съдържащо реквизитите по чл. 57, ал. 1, с изключение на подписа на длъжностното лице, което го е издало, когато това е предвидено в специален закон.“\n\n3. В чл. 82, ал. 1:\n\nа) в буква „а“ след думата „глоба“ се добавя „или временно лишаване от право да се упражнява определена професия или дейност“;\n\nб) в буква „б“ думите „временно лишаване от право да се упражнява определена професия или дейност или“ се заличават. \n\n§ 107.\n\n В Закона за предучилищното и училищното образование (обн., ДВ, бр. 79 от 2015 г.; изм., бр. 98 и 105 от 2016 г., бр. 58 и 99 от 2017 г., бр. 24, 92 и 108 от 2018 г., бр. 24, 42, 100 и 101 от 2019 г., бр. 17 и 82 от 2020 г., бр. 17, 34 и 102 от 2022 г., бр. 11 и 102 от 2023 г., бр. 23, 27 и 69 от 2024 г. и бр. 26 от 2025 г.) в чл. 76, ал. 5 след думата „среда“ се поставя запетая и се добавя „безопасността на движението по пътищата“.\n\n§ 108.\n\n В Закона за митниците (обн., ДВ, бр. 15 от 1998 г.; изм., бр. 89 и 153 от 1998 г., бр. 30 и 83 от 1999 г., бр. 63 от 2000 г., бр. 110 от 2001 г., бр. 76 от 2002 г., бр. 37 и 95 от 2003 г., бр. 38 от 2004 г., бр. 45, 86, 91 и 105 от 2005 г., бр. 30 и 105 от 2006 г., бр. 59 и 109 от 2007 г., бр. 28, 43 и 106 от 2008 г., бр. 12, 32, 42, 44 и 95 от 2009 г., бр. 54, 55, 73 и 94 от 2010 г., бр. 82 от 2011 г., бр. 38 и 54 от 2012 г., бр. 15 и 66 от 2013 г., бр. 98 от 2014 г., бр. 42 и 60 от 2015 г., бр. 58, 75 и 98 от 2016 г., бр. 99 и 103 от 2017 г., бр. 24, 80, 98 и 105 от 2018 г., бр. 7 и 17 от 2019 г.; Решение № 4 на Конституционния съд от 2019 г. – бр. 32 от 2019 г.; Решение № 7 на Конституционния съд от 2019 г. – бр. 75 от 2019 г.; изм., бр. 100 и 102 от 2019 г., бр. 14 от 2020 г., бр. 62 от 2022 г., бр. 82 и 84 от 2023 г. и бр. 18 и 70 от 2024 г.) в чл. 16, ал. 1 се създава т. 3б:\n\n„3б. да получават данни, необходими за осъществяването на митнически надзор и контрол върху стоките, транспортните средства и лицата на територията на Република България, от Агенция „Пътна инфраструктура“ чрез средства за автоматизиран електронен обмен на данни, съгласно приложение № 2 от инструкцията по чл. 167а, ал. 7 от Закона за движението по пътищата.“\n\n§ 109.\n\n В Закона за местното самоуправление и местната администрация (обн., ДВ, бр. 77 от 1991 г.; изм., бр. 24, 49 и 65 от 1995 г., бр. 90 от 1996 г., бр. 122 от 1997 г., бр. 33, 130 и 154 от 1998 г., бр. 67 и 69 от 1999 г., бр. 26 и 85 от 2000 г., бр. 1 от 2001 г., бр. 28, 45 и 119 от 2002 г., бр. 69 от 2003 г., бр. 19 и 34 от 2005 г., бр. 30 и 69 от 2006 г., бр. 61 и 63 от 2007 г., бр. 54 и 108 от 2008 г., бр. 6, 14, 35, 42 и 44 от 2009 г., бр. 15 и 97 от 2010 г., бр. 9 и 32 от 2011 г.; Решение № 4 на Конституционния съд от 2011 г. – бр. 36 от 2011 г.; изм., бр. 57 от 2011 г., бр. 38 от 2012 г., бр. 15 от 2013 г., бр. 1, 19 и 53 от 2014 г., бр. 39, 43 и 51 от 2016 г., бр. 9, 99 и 103 от 2017 г., бр. 7, 21, 24 и 47 от 2018 г., бр. 79 от 2019 г. и бр. 44, 70 и 107 от 2020 г., бр. 9 от 2021 г., бр. 84 от 2023 г., бр. 8 от 2024 г. и бр. 38 от 2025 г.) се правят следните допълнения:\n\n1. В чл. 17, ал. 1 се създава т. 12:\n\n„12. опазването на обществения ред.“\n\n2. В чл. 21, ал. 1 се създава т. 26:\n\n„26. приема решения по опазването на обществения ред на територията на съответната община.“\n\n§ 110.\n\n В Закона за пътищата (обн., ДВ, бр. 26 от 2000 г.; изм., бр. 88 от 2000 г., бр. 111 от 2001 г., бр. 47 и 118 от 2002 г., бр. 9 и 112 от 2003 г., бр. 6 и 14 от 2004 г., бр. 88 и 104 от 2005 г., бр. 30, 36, 64, 102, 105 и 108 от 2006 г., бр. 59 от 2007 г., бр. 43 и 69 от 2008 г., бр. 12, 32, 41, 42, 75, 82 и 93 от 2009 г., бр. 87 от 2010 г., бр. 19, 39, 55 и 99 от 2011 г., бр. 38, 44, 47 и 53 от 2012 г., бр. 15 и 66 от 2013 г., бр. 16, 53 и 98 от 2014 г., бр. 10, 14, 37, 61, 95 и 101 от 2015 г., бр. 30 и 75 от 2016 г., бр. 11, 89 и 96 от 2017 г., бр. 31, 80 и 105 от 2018 г., бр. 60 от 2019 г., бр. 14 и 60 от 2020 г., бр. 17 и 23 от 2021 г., бр. 14 и 66 от 2023 г., бр. 13 и 39 от 2024 г. и бр. 26 от 2025 г.) се правят следните изменения и допълнения:\n\n1. В чл. 10:\n\nа) в ал. 6 думите „ал. 1, 2, 4 и 5 и по чл. 10б, ал. 5“ се заменят с „ал. 1, 2, 4 и 5, по чл. 10б, ал. 5 и по чл. 28“;\n\nб) в ал. 9 се създава изречение трето: „Автомобилите на Българския институт по метрология, осъществяващи метрологичен контрол, не заплащат таксите по ал. 1, т. 2.“\n\n2. В чл. 27, ал. 1 след думите „превозни средства“ се добавя „чрез електронната система за събиране на пътни такси по чл. 10, ал. 1 и“, а думите „при превишаване на допустимите стойности“ се заменят със „за движението на извънгабаритни и тежки пътни превозни средства, което се осъществява по реда на наредбата по чл. 139, ал. 3 от Закона за движението по пътищата“.\n\n3. Създава се нов чл. 28:\n\n„Чл. 28. При установено нарушение по чл. 53, ал. 1, т. 2 от този закон, както и по чл. 177, ал. 3, т. 1 от Закона за движението по пътищата, водачът на пътното превозно средство, неговият собственик или трето лице може да заплати компенсаторна такса, в който случай същият се освобождава от административнонаказателна отговорност. В този случай се освобождават от административнонаказателна отговорност и всички други лица, които могат да носят такава във връзка с конкретното пътно превозно средство.“\n\n4. В чл. 53 се създава ал. 4:\n\n„(4) В случаите по ал. 1, т. 2 движението на едно и също пътно превозно средство в рамките на един и същ календарен ден се счита за едно нарушение и се налага едно наказание в размера, определен в ал. 1. Движението на същото пътно превозно средство от 00,00 часа до 23,59 часа на следващия календарен ден се счита за отделно административно нарушение, за което се налага отделно наказание.“\n\n§ 111.\n\n В Наказателния кодекс (oбн., ДВ, бр. 26 от 1968 г.; попр., бр. 29 от 1968 г.; изм., бр. 92 от 1969 г., бр. 26 и 27 от 1973 г., бр. 89 от 1974 г., бр. 95 от 1975 г., бр. 3 от 1977 г., бр. 54 от 1978 г., бр. 89 от 1979 г., бр. 28 от 1982 г.; попр., бр. 31 от 1982 г.; изм., бр. 44 от 1984 г., бр. 41 и 79 от 1985 г.; попр., бр. 80 от 1985 г.; изм., бр. 89 от 1986 г.; попр., бр. 90 от 1986 г.; изм., бр. 37, 91 и 99 от 1989 г., бр. 10, 31 и 81 от 1990 г., бр. 1 и 86 от 1991 г.; попр., бр. 90 от 1991 г.; изм., бр. 105 от 1991 г., бр. 54 от 1992 г., бр. 10 от 1993 г., бр. 50 от 1995 г.; Решение № 19 на Конституционния съд от 1995 г. – бр. 97 от 1995 г.; изм., бр. 102 от 1995 г., бр. 107 от 1996 г., бр. 62 и 85 от 1997 г.; Решение № 19 на Конституционния съд от 1997 г. – бр. 120 от 1997 г.; изм., бр. 83, 85, 132, 133 и 153 от 1998 г., бр. 7, 51 и 81 от 1999 г., бр. 21 и 51 от 2000 г.; Решение № 14 на Конституционния съд от 2000 г. – бр. 98 от 2000 г.; изм., бр. 41 и 101 от 2001 г., бр. 45 и 92 от 2002 г., бр. 26 и 103 от 2004 г., бр. 24, 43, 76, 86 и 88 от 2005 г., бр. 59, 75 и 102 от 2006 г., бр. 38, 57, 64, 85, 89 и 94 от 2007 г., бр. 19, 67 и 102 от 2008 г., бр. 12, 23, 27, 32, 47, 80, 93 и 102 от 2009 г., бр. 26 и 32 от 2010 г., бр. 33 и 60 от 2011 г., бр. 19, 20 и 60 от 2012 г., бр. 17, 61 и 84 от 2013 г., бр. 19, 53 и 107 от 2014 г., бр. 14, 24, 41, 74, 79 и 102 от 2015 г., бр. 32 и 47 от 2016 г.; Решение № 12 на Конституционния съд от 2016 г. – бр. 83 от 2016 г.; изм., бр. 95 от 2016 г., бр. 13, 54, 85 и 101 от 2017 г., бр. 55 от 2018 г., бр. 1, 7, 16 и 83 от 2019 г., бр. 13, 23, 28, 88, 103 и 108 от 2020 г., бр. 9 от 2021 г.; Решение № 12 на Конституционния съд от 2021 г. – бр. 84 от 2021 г.; изм., бр. 53 от 2022 г.; Решение № 13 на Конституционния съд от 2022 г. – бр. 79 от 2022 г.; Решение № 1 на Конституционния съд от 2023 г. – бр. 10 от 2023 г.; изм., бр. 67, 82 и 84 от 2023 г., бр. 23, 39, 41 и 42 от 2024 г., бр. 49 от 2025 г.; Решение № 7 на Конституционния съд от 2025 г. – бр. 50 от 2025 г.; изм., бр. 54 от 2025 г.) в чл. 49, ал. 2 след думите „три години“ се добавя „а ако деецът е бил в пияно състояние, или след употреба на наркотични вещества или техни аналози – с пет години“.\n\n§ 112.\n\n В Закона за автомобилните превози (обн., ДВ, бр. 82 от 1999 г.; изм., бр. 11 и 45 от 2002 г., бр. 99 от 2003 г., бр. 70, 88, 92, 95, 102, 103 и 105 от 2005 г., бр. 30, 85, 92 и 102 от 2006 г., бр. 42, 80 и 109 от 2007 г., бр. 102 от 2008 г., бр. 93 от 2009 г., бр. 41 от 2010 г., бр. 17 от 2011 г., бр. 38, 50, 60, 99 и 103 от 2012 г., бр. 15, 23, 66 и 109 от 2013 г., бр. 11, 60, 98 и 107 от 2014 г., бр. 14, 60, 81 и 100 от 2015 г., бр. 32, 58 и 59 от 2016 г., бр. 9 и 93 от 2017 г., бр. 62, 80 и 105 от 2018 г., бр. 60, 71 и 108 от 2020 г., бр. 21, 22 и 23 от 2021 г.; Решение № 11 на Конституционния съд от 2021 г. – бр. 84 от 2021 г.; изм., бр. 67 и 88 от 2023 г. и бр. 41 от 2024 г.) в чл. 2, ал. 5 се създава т. 6а:\n\n„6а. осъществява контрол по спазване на изискванията:\n\nа) на чл. 26, ал. 2, т. 1, буква „а“ от Закона за пътищата;\n\nб) на чл. 139, ал. 1, т. 2 за масата и натоварването на ос на пътните превозни средства;\n\nв) за наличен и сключен действащ договор за задължителна застраховка „Гражданска отговорност“ на автомобилистите.“\n\n§ 113.\n\n Законът влиза в сила един месец след обнародването му в „Държавен вестник“ с изключение на:\n\n1. параграф 3 относно чл. 13, ал. 5, § 4, § 19 относно чл. 80а, ал. 2, т. 1, § 40, т. 1 и 3, § 51, т. 1 – 4, § 69 и § 87 относно чл. 183, ал. 2, т. 5, които влизат в сила 6 месеца след обнародването; \n\n2. параграф 43 относно чл. 143, ал. 16, § 45, т. 3, § 64, т. 1, буква „б“ и т. 2, буква „г“, § 65, § 67, т. 1 относно ал. 1, т. 4 и 5, т. 2, букви „б“ и „д“, т. 3, 5, т. 7 относно думите „чл. 181, т. 1“ и думите „по чл. 638, ал. 4 или 6 от Кодекса за застраховането“, т. 8 относно ал. 5, в текста преди т. 1 за числото „166“ и т. 4 и 5, т. 10 относно ал. 7, § 70, § 71 относно чл. 167г, ал. 1 и 2, § 92, т. 1, § 95, т. 1, 4 и 11, § 97, т. 1 относно думите „чл. 181, т. 1“ и думите „по чл. 638, ал. 4 или 6 от Кодекса за застраховането“ и числото „166“ и т. 12, § 98, т. 2, 9 и т. 10 относно думите „чл. 181, т. 1“ и думите „по чл. 638, ал. 4 от Кодекса за застраховането“, § 101, т. 1 и § 112, които влизат в сила 9 месеца след обнародването;\n\n3. параграф 107, който влиза в сила от 15 септември 2025 г.;\n\n4. параграф 45, т. 4, буква „а“ относно заличаването на думите „и знаци за периодичен преглед за проверка на техническата изправност“ и т. 5, които влизат в сила от 1 януари 2026 г. \n\nЗаконът е приет от 51-вото Народно събрание на 23 юли 2025 г. и е подпечатан с официалния печат на Народното събрание.\n\nПредседател на Народното събрание: \nНаталия Киселова\n\n4220",
  "textLength": 121440,
  "scrapedAt": "2026-01-11T03:10:21.737Z",
  "isComplete": true,
  "error": null,
  "retryCount": 0
}